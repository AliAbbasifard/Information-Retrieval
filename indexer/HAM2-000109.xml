<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-781019-001</DOCID>
<DOCNO>HAM2-781019-001</DOCNO>
<ORIGINALFILE>/1378/781019/adabh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[شبكه هاي استاني صدا و ويژگي برنامه سازان]]>
</TITLE>
<TEXT>
<IMAGE>/1378/781019/p10-1.jpg</IMAGE>
<![CDATA[
* طبق اعلام يونسكو، ايران با 17 شبكه استاني صدا، در
بين كشورهاي جهان از نظر تعداد شبكه هاي راديويي 
سراسري و محلي در جايگاه 161 ايستاده است. 
شبكه هاي استاني، در ايران اصطلاحا" به مراكز صداوسيمايي 
گفته مي شود كه داراي سازمان حرفه اي اند و هدف اصلي 
آنها تامين بخشي از نيازهاي رسانه اي مخاطباني است كه 
مقيم حوزه جغرافيايي مربوطه هستند و معمولا" دامنه آنها
نيز محدودتر از سطح ملي است. كارشناسان علوم ارتباطات و
پژوهشگران حوزه رسانه ها، معتقدند برنامه سازي در حوزه 
رويدادهاي محلي، بايد در برگيرنده ارزشهاي مناسب
جغرافيايي محلي باشد بنابراين، وظايف تهيه كنندگان 
برنامه هاي محلي صدا، بسيار سنگين است. آنها نمايندگان 
رسانه فراگيري هستند كه اكثريت مردم منطقه، بويژه اقليت 
هوشيار را مورد هدف قرار مي دهند و از طريق همين اقليت 
روشنفكر و هوشيار، مجراي ارتباطي خويش با عامه مردم را
برقرار مي كنند. در واقع، متخصصان و كارشناسان اين حرفه، 
سازندگان پل ارتباطي بين مردم منطقه و ساكنان ساير نقاط
كشور هستند. اينان مانند سفيراني هستند كه پيام هاي دو
طرف را مبادله مي كنند. تهيه كنندگان محلي شبكه هاي 
استاني صدا، وظيفه دارند علاوه بر شناسايي عميق فرهنگ 
بومي، در بسط و گسترش آن نيز بكوشند; بنابراين، يكي از
ويژگيهاي شبكه هاي استاني، اين است كه تهيه كنندگان آن 
بايد علاوه بر يادگيري شيوه هاي ارتباطي در دانش هاي 
تخصصي، همچون جامعه شناسي، علوم اجتماعي، روانشناسي و
نظريه هاي ارتباطي، مخاطب خويش را كه معمولا" ساكن منطقه 
جغرافيايي خاصي است، شناسايي و در جهت جلب مشاركت آنها
اقدام كنند در همين راستا، مقوله مخاطبشناسي در
ارتباطات مورد توجه تهيه كنندگان برنامه هاي شبكه هاي 
استاني صدا قرار مي گيرد. 
مخاطب شناسي در رسانه ها، بويژه راديو، يكي از مباحث مهم 
و تئوريك مطرح در علوم ارتباطات اجتماعي است كه مي توان 
اصول و كاركردهاي ويژه محلي آن را در استانها مشخص كرد. 
همچنين كارشناسان علوم ارتباطات، عقيده دارند كه تهيه 
كنندگان برنامه هاي شبكه استاني، بايد گزارشگران مسلط و
زبده اي را به كار گيرند كه با ويژگيهاي بومي نيز آشنايي 
كامل داشته باشند. امروزه گزارش زنده، يكي از برنامه هاي 
جالب و پرشنونده در راديوهاي محلي است گزارش زنده، همان 
گزارش لحظه به لحظه از صحنه هاي جالب و به ياد ماندني 
خوشايند و يا ناخوشايند است كه بايد گزارشگر با مطالعه 
قبلي و اطلاعات كافي، در محل حادثه و يا در محل رخداد
حضور يابد و با زيركي و كنترل احساسات، بدون كم و كاست 
آنچه را كه به عينيه مشاهده مي كند، جهت اطلاع عموم به 
روي آنتن پخش بفرستد تا به اطلاع عموم برسد. در اينگونه 
گزارشها، گزارشگر و گوينده ; بايد از دامن زدن به شايعات 
و ايجاد رعب و وحشت در شنوندگان جدا" پرهيز كند. 
تهيه و پخش گزارشهاي ويژه نيز يكي از ويژگيهاي شبكه 
استاني صدا مي تواند باشد. گزارش ويژه راديويي به بررسي 
مسايل و مشكلات مردم و رخدادهاي حال، گذشته و يا آينده 
مي پردازد. در اين نوع گزارشها، گزارشگر مي تواند با
تكيه بر اطلاعات ذهني خود، در مورد مسايل و رخدادها
اظهار نظر كند. بهتر است گزارشگر قبل از حاضر شدن در محل 
حادثه، تحقيقات لازم را در مورد موضوع به عمل آورد و يا
اطلاعات لازم را از روابط عمومي و سازمانهاي مربوطه اخذ
كند. مثلا" اگر قرار است راديو محلي تبريز، گزارشي ويژه 
از اسكان عشاير آذربايجان در مناطق ييلاقي و قشلاقي تهيه 
و پخش كند، حتما" قبل از اعزام گزارشگر، تهيه كننده 
برنامه ها بايد اطلاعات دقيق و مستندي را در مورد ميزان 
جمعيت عشايري منطقه، تعداد دام، نحوه و زمان كوچ و زندگي 
عشايري را در دست داشته باشد، بي شك داشتن اطلاعات 
گسترده عمومي، از ضرورت هاي شغلي گزارشگري در رسانه هاست. 
در اينجا بد نيست به گزارشگران ميداني راديو نيز اشاره 
كنيم. در علوم ارتباطات، گزارشگران ميداني كساني هستند
كه جهت انعكاس رخدادها و يا تهيه گزارشهاي جالب و روز، و
يا كوتاه و مستند به ميان مردم يا محل وقوع حادثه 
مي روند و از نزديك، مشاهده هاي خود را گزارش مي كنند. 
در واقع، گزارشگر ميداني راديو، بايد در هر جا كه 
حادثه اي اتفاق افتد از يك محكمه قضايي تا يك جشن ملي با
وسايل لازم حضور به هم رساند و با تهيه و ارسال 
گزارش هاي زنده راديويي، به نيازهاي مخاطبان پاسخ دهد. 
كارشناسان خبره رسانه ها مي گويند كساني كه در راديو، به 
تهيه و ضبط برنامه مشغول هستند، بايد به جاي چشم، براي 
گوش مطلب بنويسند و از به كار بردن واژه هاي زايد و
بيگانه خودداري كنند. همين متخصصان مي گويند كه تناسب
جغرافيايي، نكته مهمي در تهيه و تدوين و پخش برنامه 
راديو مي تواند باشد. مثلا" براي گروهي از مخاطبان در يك 
منطقه جغرافيايي، مطلبي جالب توجه است كه درآن منطقه 
نمود عيني دارد. عامل جغرافيا، با مخاطب شناسي ارتباط
مستقيم دارد و همه اينها مي تواند از ويژگي هاي شبكه هاي 
استاني صدا در كشور ما باشد. 
" ميخائيل هابت "پژوهشگر رسانه هاي روسي در مقاله اي تحت 
عنوان مشكلات رسانه ها گروهي در جهان سوم مي گويد: "عدم 
اهتمام به شيوه هاي نوين ارتباطي، از جمله آگاهي نسبت به 
مخاطبين و عدم توجه به نيازهاي بومي آنان از سوي 
دست اندركاران رسانه ها، مي تواند رويگرداني مخاطبين را
از رسانه ها به دنبال داشته باشد. "(1)
امروزه رسانه راديو و تاثير شگرف آن بر مخاطبان و افكار
عمومي، كاملا" هويداست قابليت حمل و سرعت خبرگيري و
خبررساني و انبوهي و ارزاني راديو و همچنين نفوذ در كليه 
جوامع دوردست، همه و همه راديو را به يك قطب عظيم 
رسانه اي تبديل كرده است برنامه هاي راديويي كه براي 
مناطق بومي تهيه و پخش مي شود، مي تواند به زندگي ساكنان، 
حيات تازه اي ببخشد و به قول "رائو" دانشمند هندي 
" اطلاعات و افكار نو كه توسط رسانه راديو در جوامع پخش 
مي شود، موجبات تحولات ژرف اجتماعي و فرهنگي و سياسي و
اقتصادي مي شود. "(2)
ولي متاسفانه با اين كه در عصر انفجار اطلاعات به سر
مي بريم، توسعه شبكه هاي استاني صدا در جمهوري اسلامي، 
با در نظر گرفتن همه جوانب و استانداردهاي لازم، صورت 
نگرفته و رشد ناموزون و ناهماهنگ و كندي داشته است. بطور
مثال در تركيه كه كمي بيش از ايران جمعيت دارد 60 راديو
محلي به صورت شبانه روزي فعال است كه طبق اعلام يونسكو، 
اين رقم در ايران به 17 شبكه استاني مي رسد و ايران در
بين كشورهاي جهان از نظر تعداد شبكه هاي راديويي سراسري 
و محلي در جايگاه 161 ايستاده است.(3)
در اينجا بد نيست به يكي از مهمترين ويژگيهاي راديو نيز
اشاره كنيم. آمارها نشان مي دهد كه در اكثر كشورهاي در
حال توسعه، برنامه هاي راديويي به زبان هاي بومي تهيه و
بطور محلي نيز پخش مي شود و نمود عيني اين ادعا را
مي توان در الگوي باشگاههاي راديويي هند و ساير كشورها
مشاهده كرد. بعد از انقلاب اسلامي، تهاجم بين المللي 
رسانه هاي استكباري عليه نظام مردمي و مستقل كشورمان، 
دهها برابر افزايش يافت و هدف اصلي استكبار، نابودي 
انقلاب اسلامي و جلوگيري از گسترش آن در جهان اسلام بود. 
در اين حال، توسعه شبكه هاي بين المللي سراسري، و محلي 
مورد توجه اولياء امور قرار گرفت و گسترش شبكه هاي محلي 
صدا و سيما در كشور آغاز شد. يكي از اين مناطق حساس، 
آذربايجان شرقي بود كه در يك منطقه كاملا" سياسي و
ژئوپليتيك قرار گرفته و داراي توانمنديهاي بالفعل و
بالقوه در زمينه هاي مختلف است و بخاطر هم مرز بودن با
جمهوري هاي قفقاز وآسياي مركزي و نزديكي به اروپا، در
آماج تهاجم رسانه هاي ديداري و شنيداري قرار گرفته است، 
به طوري كه اكنون راديو اسرائيل نيز با ايجاد بخش 
تركي آذري، آذربايجان جمهوري اسلامي ايران را هم تحت 
پوشش برنامه هاي نامناسب خود قرارداده است.(4)
بد نيست بدانيم كه به علت نزديكي اين منطقه به آسياي 
ميانه و اروپا، برنامه هاي ماهواره اي كاملا" قابل 
دريافت است، بنابراين براي خنثي سازي ترفندهاي دشمنان، 
شبكه استاني صدا بايد در اين منطقه تقويت شود. 
تامين نيروي انساني متعهد و متخصص، گسترش ارتباط صدا با
ده دانشگاه فعال در تبريز و استفاده از استادان و نخبگان 
علمي و فرهنگي بومي در برنامه سازي هاي شبكه استاني صدا، 
در تقويت كيفي و كمي برنامه هاي استاني صدا در
آذربايجان شرقي مي تواند كاملا" موءثر باشد. 
امروزه با كمك شبكه هاي استاني صدا، مي توان به همه 
مناطق دور دست با ويژگيهاي قومي و زباني در گستره ايران 
اسلامي نفوذ كرد و در تحكيم وحدت ملي و دوستي قدم اساسي 
برداشت، متون ادبي و ترانه ها و موسيقي محلي را نشر داد، 
دامنه لغات و فرهنگ ملي و محلي مردم را گسترش داد و با
تهيه و پخش نمايشنامه هاي راديويي از تجارب بزرگان و
صاحبان ذوق و انديشه بهره جست و در مردم نشاط روحي و
تقويت فرهنگ كار بوجود آورد و از همه مهم تر، به كمك 
برنامه هاي توسعه دولت در ابعاد مختلف شتافت. 
محمد فرج پور باسمنجي 
كارشناس ارشد علوم ارتباطات 
پانوشتها: 
1- ميخايل هابت، مشكلات رسانه هاي گروهي جهان سوم، مجله 
رسانه، زمستان 1371
2- دكتر خاتون آبادي. احمد، راديو و ارتباط توسعه اي، 
انتشارات سروش 1374
3- هفته نامه مهر، شماره 39، زمستان 1376
4- هفته نامه ميثاق، چاپ تبريز، آبانماه 1376
منابع: 
* گويندگي براي راديو و تلويزيون، معاونت سياسي سيما، 
شماره 273
* اسدي. علي، افكار عمومي و ارتباطات، تهران، سروش 1371
* كازنوژان، تحول اجتماعي از راه وسايل ارتباط جمعي، 
ترجمه: علي اسدي، تهران 1351]]>
</TEXT>
</DOC>
<DOC>
<DOCID>HAM2-781019-002</DOCID>
<DOCNO>HAM2-781019-002</DOCNO>
<ORIGINALFILE>/1378/781019/adabh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[نيم ساعت با راديو!]]>
</TITLE>
<TEXT>
<![CDATA[روز چهارشنبه هشتم دي ماه، در حين طي مسير منزل تا محل 
كار، توفيق دست داد تا نيم ساعت با برنامه "سلام تهران "
كه از راديو تهران پخش مي شود، همراه باشم اين برنامه 
قصد دارد به بيان مسايل، مشكلات، پديده ها و رويدادهاي 
مرتبط با زندگي شهرنشيني بپردازد، ولي به نظرمي رسدبه 
دليل شرايط خاصي كه بر راديو تلويزيون حاكم است، در اين 
راه ناموفق مي ماند. ذكر سه نمونه از مواردي كه در نيم 
ساعت از برنامه مذكور، شاهد آنها بودم، خالي از لطف 
نخواهد بود: 
* مجري راديو در حال گفت وگو با خانم وسمقي سخنگوي شوراي 
شهر تهران درباره لزوم وحدت رويه درخصوص رفع آلودگي هواي 
تهران بود و اطلاعات مختلفي بدون دوطرف رد و بدل مي شد. 
وقتي سخن خانم وسمقي به اينجا رسيد كه شوراي شهر و
شهرداري به دليل عدم دراختيار داشتن ابزارهاي لازم، شايد
نتوانند مديريت شهري خوبي را اعمال كنند و ممكن بود به 
دنبال اين سخن، از لزوم الحاق راهنمايي و رانندگي و ساير
نهادهاي مربوط با ترافيك به شهرداري نيز حرفي به ميان 
آورند، مجري برنامه با تلاشي وافر و با دويدن به ميان 
سخنان خانم وسمقي، ارتباط با ايشان را قطع كرد و معلوم 
نشد اصلا" اين مصاحبه براي چه برگزار شد. 
* نكته ديگر، گفت وگو با فرماندار تهران در مورد بررسي 
صلاحيت داوطلبان نمايندگي مجلس در اين شهر بود. آقاي 
آزرمي، قانون انتخابات را توضيح داد و گفت كه بررسي 
صلاحيتها دو مرحله دارد و در مرحله نخست، هياتهاي اجرايي، 
براساس قانون، صلاحيتها را بررسي و دلايل رد صلاحيت 
عده اي از داوطلبان را به آنها اعلام كرده اند و منتظر
بررسي پرونده داوطلبان تاييد شده در هيات نظارت باقي 
خواهيم ماند... صحبتهاي ايشان، در حالي كه به سوي بررسي 
صلاحيتها در هياتهاي نظارت كشيده مي شد، بدون خداحافظي و
هيچ توضيحي قطع شد. 
* آخرين نكته، بررسي رويدادهاي فرهنگي هنري هفته بود. 
گزارشگري كه اين رويدادها را بررسي مي كرد، ضمن اعلام 
اخبار مختلف هنري، از موفقيت و فروش خوب كاست قرائت قرآن 
آقاي شجريان، بدون ذكر نام ايشان و با اعلام اين كه 
" نوار قرائت قرآن يكي از خوانندگان موسيقي كشورمان، در
هفته هاي اخير به موفقيت خوبي.. "، اسم آقاي شجريان را
حذف كردند و معلوم نشد اين خواننده قاري قرآن، چه كسي 
است؟
با سه نمونه اي كه ذكر آن رفت، آيا واقعا" صدا و سيما
مي تواند در انعكاس صحيح اخبار، رويدادها و مسايل مرتبط
با مردم، نقش واقعي خود را ايفا كند و به راستي، 
تعيين كننده اين "حد و مرزها" در صدا و سيما چه كساني 
هستند و نقش شوراي سياستگذاري اين نهاد و ساير ارگانهاي 
تصميم گيرنده و ناظر، براي بهره برداري همگاني و بدون حب
و بعض از اين رسانه عمومي چيست؟
اصلان مرتضايي]]>
</TEXT>
</DOC>
<DOC>
<DOCID>HAM2-781019-003</DOCID>
<DOCNO>HAM2-781019-003</DOCNO>
<ORIGINALFILE>/1378/781019/ejtem.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[كارمندان خانگي]]>
</TITLE>
<TEXT>
<IMAGE>/1378/781019/p12-1.jpg</IMAGE>
<![CDATA[
ساليان متمادي مرديت كاترا رياست اداره اي در امريكا را
عهده دار بود و چون در طول روز موفق به ديدار دختر بزرگش 
لوري نمي شد، در تمام اين سالها با گذاشتن پيغام روي درب
يخچال با او ارتباط برقرار مي كرد. او با خودش عهد بست 
كه ديگر اين حكايت را با دختر پنج ساله اش اندي تكرار
نكند. او خيلي زود از سمت خود، روانكاو ارشد مركز پزشكي 
دانشگاه كاليفرنيا، استعفا داد و درصدد يافتن كار مناسبي 
برآمد كه بتواند آن را در منزل انجام دهد. شانس با مرديت 
يار بود. او با مدير يك شركت برخورد كرد و او از مرديت 
خواست تا به عنوان مسئول يك بنگاه كاريابي مشغول به كار
شود. طولي نكشيد كه مرديت مدير موءسسه اي شد با تعداد
زيادي مشتري و فهرست بلند بالايي از آگهي هاي استخدام. 
نكته جالب توجه اينكه، حالا مرديت مي توانست همزمان با
امور شركت، بر رشد دخترش نيز نظارت داشته باشد. اندي در
تايپ و دسته بندي نامه ها به مادرش كمك مي كرد. او ارزش 
كار سخت، ادب، نظم و صبر را خيلي زودتر از ساير بچه ها
فرا گرفت. مرديت مي گويد: "كار كردن من در خانه، من و
اندي را به هم نزديكتر كرد و من گمان مي كنم به اندي كمك 
كرد تا شخصيتش زودتر و بهتر شكل بگيرد. "جان، همسر مرديت 
نيز در اين مورد كاملا" با او هم عقيده است. 
برنت ونيترز، فردي است كه يك موءسسه نرم افزار اينترنت 
را در روستاي ژوپين اداره مي كند. اين موءسسه جنب خانه 
آقاي ونيترز واقع است و سه كارمند در آن مشغول به كار
هستند. به علاوه دو نفر برنامه ريز كامپيوتر نيز از راه 
دور با اوفعاليت دارند. اين اولين شركت نرم افزار در آن 
حوالي بود و كم كم طرفداران بسياري پيدا كرد. 
اگرچه به ونيترز پيشنهاد شد تا كار خود را در يك شهر
بزرگ توسعه دهد، اما او از اين كار امتناع كرد. زماني كه 
علت اين كارش را جويا شدند، درحالي كه به جست وخيز دو
پسرش چشم دوخته بود، گفت: "من مي توانم با پسرهايم بازي 
كنم و در عرض 30 ثانيه دوباره به سر كارم برگردم. من 
مي توانم هر روز با همسرم ناهار بخورم. خوب، هدف انسان 
از تلاش، فقط و فقط آسايش خانواده است. ببينيد، خيلي از
بچه ها اين شانس را ندارند كه پدر و مادرشان هر دو
درخانه كار كنند اما فرزندان من اين شانس را دارند. چرا
اين شانس را از آنها بگيرم؟" 
كاترا و ونيترز دو نفر از چهارده ميليون نفر امريكايي 
هستند كه از مشكلات كار بيرون به كار داخل منزل پناه 
برده اند. كارشناسان معتقدند كه مهمترين دليل آنها براي 
اين كار اين است كه با اين انتخاب، آنها قادرند مدت زمان 
بيشتري را در كنار خانواده هايشان باشند. براساس مطالعات 
(NFWBO)بيش از چهارپنجم اين افراد ديگر هرگز قصد ندارند
كه اين وضعيت شغلي را تغيير دهند. شارون مهادري كارشناس 
ارشد اين سازمان مي گويد: "آنها كار كردن درخانه را
به عنوان قسمتي از زندگيشان و يك شيوه بلند مدت شغلي 
انتخاب كرده اند. "اما به راستي چه عاملي سبب رشد
روزافزون علاقه افراد به اين گونه كارها مي شود؟
موري وايدن بام رئيس مركز مطالعات شغلي امريكا در
دانشگاه واشنگتن معتقد است: "تكنولوژي جديد و تغيير
فرهنگ كار، دلايل اين امر هستند. "كامپيوترهاي شخصي - 
شبكه اينترنت - تلفن و پست الكترونيكي امكان رقابت با
كارمندان اداري را به صاحبان مشاغل خانگي مي دهد. طبق 
مطالعاتي كه در سال 1996 توسط(NFWBO)به عمل آمد، 73% از
كارمندان خانگي، كامپيوتر شخصي دارند، 57% آنها مودم و
62% آنان داراي دستگاه فاكس هستند، يك پنجم آنان خطوط
تلفن پرداخت از مقصد دارند و نيمي داراي خطوط تلفن 
مكالمه چندنفره مي باشند. ديگر كسي از كار كردن در
خانه اش، خجالت نمي كشد. 
كاني كولتن خياط و سخنگوي مشاغل عمومي در سانتي كاليف، 
همزمان با پرورش فرزندانش، كارگاه خياطي خانگي اش را نيز
توسعه داد او مي گويد: "من نوارهاي كاستي راكه بر روي 
آنها سروصداي كارگاه خياطي ضبط شده بود، مي خريدم. در آن 
صورت مشتريان من نمي فهميدند كه من در خانه خودم كار
مي كنم. اما امروز ديگر اين كار را نمي كنم. كارگاه فعلي 
من دستاورد سالها كار درون خانه است. "
ارزشهاي خانواده مدام در حال تغيير و تحول است. ديانا
هولمن يكي از مسئولين شركت و ومن ترند در واشنگتن كه 
گرايشات نادرست زنان در اجتماع را بررسي مي كند، مي گويد: 
بسياري از كساني كه بين سالهاي 1965 تا 1981 متولد
شده اند، تصميم جدي گرفته اند كه بچه هايشان را با
شيوه اي متفاوت از شيوه تربيت خودشان، تربيت كنند. او
مي گويد: "روزهاي تنها ماندن بچه ها در خانه، ديگر
به پايان رسيده است و اكنون پدران و مادران كار خود را
به منازل خود منتقل كرده اند. اين كار آنان گام موءثري در
ارتقاء ذهني فرزاندانشان است. "
آنتيابلر در يك گردهمايي تريبون آزاد مربوط به زنان 
مي گويد: "با انجام كارهاي اداري در منزل، ما كنترل 
بيشتري روي زندگيمان داريم و مي توانيم فرزندانمان را
آن طور كه خودمان دوست داريم تربيت كنيم. "
سوزان پيس موءسس يك دفتر طراحي گرافيك پررونق، مي گويد: 
" من كارم را زماني كه پسرم كوين 12 ساله بود به منزل 
منتقل كردم. با اين كار، به تدريج به او ياد دادم كه 
چطور در زندگي مرد خوبي باشد. اگر من در جايي غيراز خانه 
از ساعت 9 صبح تا 5 عصر كار مي كردم، نمي توانستم درس 
زندگي را به او ياد بدهم. موءدب بودن، سروقت رسيدن، 
خطاهاي خود را پذيرفتن، تصحيح اشتباهات و...، اينها را
كوين فقط ازطريق نگاه كردن به كار كردن من، يادگرفت. "
تاچندي پيش، بحران كار و خانواده، مشكل جديدي به نظر
مي رسيد، درحالي كه راه حل آن در امريكا در قرن نوزدهم 
وجود داشته است. قبل از به وجود آمدن امريكاي متمدن، 
بيشتر مغازه ها و دفتر كارهاي اداري(حتي دفاتر حقوقي)
جنب خانه يا در طبقه اول آن داير مي شدند. معمولا" 
مغازه ها در طبقه زيرين منزل، در نزديكي خانواده قرار
داشتند. بدين ترتيب اعضاي خانواده مي توانستند ساعات 
بيشتري را با هم بگذرانند. براي بسياري از پدران و
مادراني كه كار كردن درون منزل را انتخاب كرده اند، 
امروز اين رسم قديمي جاذبه خاصي دارد. 
كارن تا چند سال پيش يك معلم مدرسه بود كه تابستانها در
يك شركت توليد لوازم آرايشي كار مي كرد. در همين شركت 
بود كه براي اولين بار با كتي آشنا شد. آنها خيلي زود با
يكديگردوست شدند و تصميم بزرگي گرفتند. در 1991 آنها يك 
دفتر بازاريابي تلفني براي فروشگاههاي لوازم آرايشي 
تاسيس كردند هركدام از آنها، اتاقهايي از منزلشان را
مثل يك مهدكودك كوچك، مرتب كردند بعضي روزها، كتي 
بچه هايش رابه خانه كارن مي برد و بعضي روزها، كارن 
بچه هايش را به منزل كتي مي برد چهارسال بعد، فروش 
سالانه آنها از مرز يك ميليون دلار گذشت. آنهاكم كم كار
خود را توسعه دادند و مادران جواني مثل خودشان را كه 
مي خواستند در محيط خانه هايشان كار كنند، استخدام كردند. 
همه خانه ها به وسيله خطوط الكترونيكي به هم متصل بودند
و يك مركز تلفن واقعي را به وجود مي آوردند. كم كم تعداد
كارمندان تا 37 نفر افزايش يافت، ضمن اينكه فروش سالانه 
آنها به 10 ميليون دلار رسيد. تا سال 1997، كتي و كارن 
خانه اي در نزديكي خودشان اجاره كردند و آن را به يك 
اداره تبديل كردند تام و هيلتون، همسران كتي و كارن از
كار تمام وقت خود استعفا كردند و همراه كارن و كتي در
منزل مشغول به كار شدند. كتي مي گويد: "اينكه درتمامي 
اين سالها دركنار فرزندانم بودم براي من خيلي باارزش است. 
مشاهده كار كردن من هم براي آنها با ارزش است چرا كه 
آنها را كارآزموده تر كرده است "كارن هم مي گويد: 
" فراموش نكنيد كه مهمترين ميراث ما فرزندانمان هستند. "
سوزان وارن كه موءلف دفترچه هاي راهنماي تكنيكي براي 
شركتهاي كامپيوتر است، در خانه اش كار مي كند. به عقيده 
او، اين كار، ارزش همه چيز را دارد. او ديگر وقت خودش را
در مسير خانه و اداره تلف نمي كند و مي تواند مدت زمان 
بيشتري را با دختر سه ساله اش بگذراند. او مي گويد: "اگر
اتفاقي بيافتد، مثلا" كسي از اعضاي خانواده مريض شود، 
آن وقت مي توانم به راحتي به آن رسيدگي كنم. چرا بيش از
چهل ساعت در هفته براي كس ديگري كار كنم درحالي كه 
مي توانم شغل شخصي داشته باشم، حق انتخاب داشته باشم آن 
هم درست زماني كه دخترم به من نياز دارد؟ البته كاركردن 
در منزل چندان آسان نيست اما امروزه تعداد بيشتري از
شهروندان امريكايي اين سوءال را ازخودشان مي پرسند و به 
كارمندان خانگي مي پيوندند. "
منبع: ريدرزدايجست. آوريل 1999
مترجم: طاهره جهاني]]>
</TEXT>
</DOC>
<DOC>
<DOCID>HAM2-781019-004</DOCID>
<DOCNO>HAM2-781019-004</DOCNO>
<ORIGINALFILE>/1378/781019/ejtem.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نكاتي براي زنان شاغل]]>
</TITLE>
<TEXT>
<![CDATA[ديگران را همان گونه كه هستند بپذيريد
شخصيت اعضاي گروه خود را بشناسيد. هر سازماني به تنوع 
نياز دارد ياد بگيريد كه نقاط قوت همكارانتان را بزرگ 
نماييد و ضعف هايشان را بپذيريد. 
ژرفناي سخن 
از آنجا كه هر فرد تاثير بي همتايي در محيط كار مي گذارد، 
داشتن همه گونه شخصيتي در بين همكاران موجب بهبود روند
كار مي گردد. اما واقعيت اين است كه هميشه نمي توان با
همه نوع شخصيتي كنار آمد. به همين دليل مهم است كه 
توانايي ها و نقاط ضعف افراد را بشناسيم و از آنها
انتظار بيش از حد نداشته باشيم اگر بدانيد كه هر يك از
افراد گروه شما چه واكنشي نشان خواهند داد، ناراحت 
نخواهيد شد. 
بسيار حائز اهميت است كه خود را به شخصي كه به دلايل 
شخصيتي نمي توان به او اعتماد كرد، وابسته نكنيد. شايد
در يك مورد مهم سرمايه گذاري با همكاري كار مي كنيد كه 
عادت دارد كارها را به تعويق بياندازد. اتكاء نمودن به 
اين همكار شايد كل كار و آبروي هر دوي شما را به مخاطره 
بياندازد. 
اين ايده در عمل 
سيندي سردبير جوان يكي از مجلات شهر بود كه دوست نزديكش 
مري در آنجا به عنوان گزارشگر استخدام شد. اگرچه سيندي 
سرپرست مستقيم دوستش مري نبود اما گاهي پيش مي آمد كه 
مري عهده دار تهيه مقاله اي در مجله سيندي مي شد. 
سيندي موظف بود كارش را هر هفته در مهلت مقرر شده تحويل 
دهد و هرگونه تاخيري خشم مباشر فروشگاه را براي او همراه 
داشت. سيندي به عنوان يك فرد كمال گراي منظم هميشه 
كارهاي آماده چاپ خود را پيش از مهلت مقرر آماده داشت 
به جز اوقاتي كه مري قرار بود براي مجله داستان بنويسد. 
مري به عنوان يك فارغ التحصيل ممتاز دانشگاه فوق العاده 
اما بسيار نامنظم بود و به دير كردن و به تعويق انداختن 
كارها عادت ديرينه داشت. بارها مي شد كه وقتي مري داشت 
آهسته آهسته داستان خود را روي كامپيوتر مي آورد، سرپرست 
فروشگاه در اتاقي ديگر سيندي را مورد موءاخذه و سرزنش 
قرار مي داد. 
سيندي توانايي آن زن را ارزش مي نهاد ولي متوجه بود كه 
او نمي تواند در مهلت مقرر كار خود را به انجام برساند. 
از آنجا كه نمي خواست يك نويسنده توانا را از دست بدهد، 
روي نارسايي هاي كار مري بسيار كنكاش كرد. در نهايت يك 
مهلت مقرر غيرواقعي را اعلام كرد و طوري برنامه ريزي كرد
كه اگر داستان مري دير به دستش برسد كه نتوان در آن هفته 
از آن استفاده كرد داستان هاي ديگري در اختيارش باشد تا
جايگزين نمايد. با اين تمهيد سيندي توانست با نقطه ضعف 
مري كنار بيايد و شايستگي خود را نيز حفظ كند. 
براي سنجش 
- توانايي ها و ضعف هاي كارمندان شما چيست؟
- آيا راه هاي نوين و مبتكرانه اي براي فائق آمدن بر اين 
ضعف ها مي توانيد ارائه كنيد؟
- رئيسان ديگري كه شما مي شناسيد چگونه از نقاط مثبت و
منفي كارمندانشان مطلع مي شوند؟ اين موضوع چگونه به موءثر
بودن آنان مربوط مي شود؟
منبع: بازتاب كار زنان 
ترجمه: نازلي سيد گرگاني]]>
</TEXT>
</DOC>
<DOC>
<DOCID>HAM2-781019-005</DOCID>
<DOCNO>HAM2-781019-005</DOCNO>
<ORIGINALFILE>/1378/781019/ejtem.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[توضيح و تصحيح]]>
</TITLE>
<TEXT>
<![CDATA[تابلوي نقاشي چاپ شده در صفحه اجتماعي مورخ 12 دي كار
خانم" مريم خزايي "بود كه به دليل مشكلات فني نام ايشان 
حذف شده بود. ضمن پوزش از ايشان بدينوسيله تصحيح مي شود.]]>
</TEXT>
</DOC>
<DOC>
<DOCID>HAM2-781019-006</DOCID>
<DOCNO>HAM2-781019-006</DOCNO>
<ORIGINALFILE>/1378/781019/elmif.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[انبوه سازي مسكن و مشكل فضاهاي آموزشي]]>
</TITLE>
<TEXT>
<IMAGE>/1378/781019/p11-1.jpg</IMAGE>
<![CDATA[
طرح يك پيشنهاد; 
(1)
* وقتي ساخت يك مجتمع مسكوني عظيم و يا يك برج مسكوني 
چند ده طبقه به انجام مي رسد، نمي توان از اين كه بخش 
كوچكي از معضل عظيم مسكن در جامعه مرتفع گرديده است، 
خرسند نبود. بي گمان اين امر، يعني انبوه سازي و
مرتفع سازي، يكي از اصلي ترين و بديهي ترين راه حل هاي 
كمبود مسكن در شهرهاي بزرگي مثل تهران به شمار مي رود. 
با اين حال، نبايد از اين نكته غافل بود كه آن روي سكه 
اين انبوه سازيها، تنها دستاورد شيرين حل مشكل مسكن - 
گذشته از دستاوردهاي شيرين تر اقتصادي و.. - نيست، بلكه 
دستاوردهاي ناشيرين و نامطلوبي نيز بر آن مترتب است. 
اگر از معضلات فرهنگي و اجتماعي برج سازي و انبوه سازي 
بگذريم و ناهمخوانيها وبي تناسبيهاي فرهنگي آن با فرهنگ 
حاكم بر جامعه را در نظر نگيريم - كه نمي توانيم و نبايد
چنين كنيم - حداقل از اين نكته بسيار بديهي نمي توانيم 
چشم بپوشيم كه مرتفع سازي و انبوه سازي، مستلزم در نظر
گرفتن نيازهاي مختلف مردم - به خصوص همان مردمي كه قرار
است در آن واحدهاي مسكوني ساكن شوند- كه نيازمنديهاي 
فرهنگي ومذهبي، نيازمنديهاي بهداشتي، نيازمنديهاي درماني، 
نيازمنديهاي تفريحي و رفاهي و از همه مهمتر نيازمنديهاي 
آموزشي و تحصيلي از آن جمله اند، مي باشد. 
اين نكته اي است كه بيشتر از هر كس، بايد از جانب
تعاونيهاي مسكن، شركتهاي سازنده برجها و مجتمعهاي مسكوني، 
وزارت مسكن و شهرسازي، شهرداريها و ديگر ارگانهاي دولتي 
و غيردولتي مدنظر قرار گيرد و نبايد تحت هيچ عنوان و به 
هيچ بهانه اي مغفول واقع گردد. 
(2)
* تهران، شهري كه جمعيت آن در حد انفجار افزايش يافته و
همچنان افزايش خواهد يافت، از جمله شهرهايي است كه 
چاره اي جز رو آوردن به انبوه سازي و مرتفع سازي ندارد. 
افزايش شهرك سازيها و ساخت مجتمعهاي عظيم مسكوني درمناطق 
حاشيه اي اين شهر، از جمله مناطق يك، دو، چهار، پنج، هفت، 
نه و حتي پانزده و هجده و تجمع فراوان تعاونيها و
شركتهاي مختلف مسكن در اين مناطق، گوياي صادقي از اين 
امر است. 
با اين حال، آن چه در اين فعاليتهاي بسيار گسترده و
پرگستره- به عمد يا سهو- مورد غفلت قرارگرفته است، همان 
توجه به نيازهاي مختلف ناشي از ساخت اين انبوه سازيهاست، 
كه باعث بروز مشكلات فراوان براي مردم ساكن در آنها و
به تبع آن براي ارگانهاي خدماتي مختلف مرتبط با آن 
نيازها شده است. 
در اين ميان، آنچه بيش از همه آزاردهنده است، عدم تامين 
نيازهاي آموزشي و تحصيلي به خصوص عدم تامين فضاهاي 
آموزشي در اين قبيل انبوه سازيهاست، كه با توجه به معضل 
زيربنايي كمبود فضاي آموزشي در كل كشور و عدم تناسب رشد
فضاهاي آموزشي با رشد جمعيت دانش آموزي، بايد به طور جدي 
مورد توجه دستگاههاي نظارت كننده در بخش مسكن و شهرسازي 
قرار بگيرد. 
شهرداريها، شوراهاي شهر و وزارت مسكن و شهرسازي نيز به 
عنوان دستگاههاي نظارت كننده بر امر انبوه سازي مسكن، 
بايد انبوه سازان وتعاونيهاي مسكن را نسبت به وظايف در
زمينه تامين فضاهاي آموزشي واحدهاي مسكونيشان آگاه ساخته 
و مجبورشان سازند تا از مسئوليتهاي خويش در اين زمينه 
سرباز نزنند. اين مراكز همچنين موظف اند با كمك گيري از
مراكز قانونگذاري، در زمينه اصلاح قوانين موجود و
جلوگيري از راههاي فرار قانوني انبوه سازان و تعاونيهاي 
مسكن از پذيرش مسئوليتها و وظايفشان تلاش كرده و با
قاطعيت و جديت بيش از پيش، نظارتي همراه با پشتوانه 
اجرايي قوي را در اين زمينه اعمال كنند. 
(3)
* آنچه در اين زمينه خارج از انتظار است، مسئوليت گريزي 
و وظيفه نشناسي خود اين قبيل مراكز نظارت كننده است كه 
در اين زمينه به عنوان نمونه اي گويا، مي توان از طرح 
عظيم نواب نام برد. 
به هر حال، اين به عهده شوراي شهر است كه با اعمال 
نظارتي دقيق، جدي و اصلاح قوانين موجود، توجه خاص و ويژه 
خود را به امر آموزش و پرورش كه سازنده زيربناي فرهنگ 
جامعه است - امري كه قرار است پس از دوم خرداد به طور
عملي و نه شعاري، قدر ببيند و بر صدر نشيند- نشان داده و
جديت خود را در اين زمينه اعلام كند. 
علي شاهد]]>
</TEXT>
</DOC>
<DOC>
<DOCID>HAM2-781019-007</DOCID>
<DOCNO>HAM2-781019-007</DOCNO>
<ORIGINALFILE>/1378/781019/elmif.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[نمايشنامه هاي تاريخي براي دانش آموزان 
سال سوم راهنمايي]]>
</TITLE>
<TEXT>
<![CDATA[درس هاي تاريخ كلاس سوم راهنمايي توسط آموزش وپرورش 
منطقه 6 تهران به صورت نمايشنامه به اجرا درآمد. 
گروه هاي آموزشي آموزش و پرورش منطقه 6 تهران، براي 
ارتقاي سطح كيفي آموزش در تاريخ پايه سوم راهنمايي، 
اقدام به اجراي شيوه نمايشي نموده و در مرحله نخست، هشت 
درس شامل: سلسله هاي صفويه، افشاريه، زنديه، تاريخ اروپا
در قرن جديد، استقرار قاجاريه، محمدشاه، ناصرالدين شاه و
انقلاب مشروطيت را به مرحله اجرا در آورده است. اين طرح، 
با همكاري گروهي از هنرمندان صدا و سيما، تئاتر و سينما، 
پس از تمرين، از تاريخ 30 آذر تا شش دي در نوبتهاي مختلف 
براي دانش آموزان سال سوم راهنمايي اين منطقه به اجرا
درآمد و مورد استقبال قرار گرفت. 
اين طرح از سال گذشته در منطقه 6 تهران اجرا شد و با
بررسي نتايج قبولي دانش آموزان در امتحانات درس تاريخ 
خرداد ماه 77 و 78، رشد چشمگيري مشاهده گرديد كه به نظر
مي رسد بيانگر مطلوبيت اجراي اين روش در پيشرفت تحصيلي 
دانش آموزان باشد و مي توان اميدوار بود كه با اجراي 
انواع متنوع شيوه هاي ياددهي - يادگيري، آموزش تسهيل و
يادگيري بهينه شود. 
گروه هاي آموزشي منطقه 6 تهران از كليه كساني كه خواهان 
اطلاعات بيشتري در اين زمينه هستند، خواسته است با شماره 
تلفن 8860571 تماس بگيرند.]]>
</TEXT>
</DOC>
<DOC>
<DOCID>HAM2-781019-008</DOCID>
<DOCNO>HAM2-781019-008</DOCNO>
<ORIGINALFILE>/1378/781019/elmif.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[مسابقه به مناسبت يكصدمين سال ميلاد امام 
خميني(ره)]]>
</TITLE>
<TEXT>
<![CDATA[به مناسبت يكصدمين سال ميلاد بنيانگذار جمهوري اسلامي 
حضرت امام خميني(ره)، مسابقه هاي انشاء و خاطره نويسي 
پيرامون" زندگي حضرت امام(ره)، نامه اي به امام(ره)،
خاطره اي از امام راحل و... "در سطح آموزشگاههاي منطقه 
11 تهران برگزار شد. 
به گزارش خبرنگار ما، اين مسابقه ها در مدارس ابتدايي، 
راهنمايي و دبيرستانهاي منطقه برگزار شد و 480 نفر از
دانش آموزان، به مرحله دوم منطقه اي راه يافتند. 
براساس اين گزارش، از ميان شركت كنندگان در مرحله دوم 
مسابقه، آثار 116 دانش آموز به عنوان آثار منتخب مطرح و
معرفي شدند. 
به همين منظور، در مراسم اختتاميه اي كه ازسوي معاونت 
پرورشي منطقه 11 در تالار محراب و انديشه برگزار شد، به 
دانش آموزان منتخب جوايز ارزنده اي اهداء گرديد و از اين 
ميان 34 اثر برتر به صورت مجموعه اي گردآوري و تنظيم شده 
و بين دانش آموزان مدارس منطقه توزيع شد. 
همچنين مقاله اي با عنوان "در وصف يار" از سيد محمد
كراري مدير دبستان پسرانه 22 بهمن اين منطقه برگزيده شده 
و در حضور مديران آموزشگاهها از وي تجليل و هديه اي به 
وي تقديم شد.]]>
</TEXT>
</DOC>
<DOC>
<DOCID>HAM2-781019-009</DOCID>
<DOCNO>HAM2-781019-009</DOCNO>
<ORIGINALFILE>/1378/781019/elmif.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[بازتاب]]>
</TITLE>
<TEXT>
<![CDATA[در پي درج مطلبي با عنوان "اعتراض فرهنگيان تهران به 
عملكرد تعاوني مسكن فرهنگيان منطقه 4" در شماره مورخ 
25/7/78" همشهري "رئيس هيات مديره و مديرعامل تعاوني مسكن 
فرهنگيان منطقه 4 جوابيه اي به شرح زير به دفتر روزنامه 
ارسال كرده است كه آن را مي خوانيم: 
با توجه به حضور جمعي از مسئولان تعاوني مسكن فرهنگيان 
منطقه 4 در اداره كل تعاون استان تهران، هيچ گونه دلايل 
مستندي بر حضور يكهزار و پانصد نفر اعضاء تعاوني در
مقابل ساختمان وزارت تعاون وجود ندارد. اين شركت از سال 
1375 تعداد 1392 واحد مسكوني در 16 A بلوك و 9 Cبلوك بر
اساس امتيازات مكتسبه اعضاء تعاوني كه اين امتيازات مصوب
مجمع عمومي هم است به افراد واگذار كرده است و 576 واحد
در 6 B بلوك در حال واگذاري است و بقيه اعضاء در 6 بلوك 
برج ساكن خواهند شد كه يك برج آن در 19 طبقه سفت كاري به 
پايان رسيده است و يك برج ديگر در 9 طبقه اسكلت و چهار
طبقه آن تا مرحله سقف و ستون به اتمام رسيده و بقيه 
برجها پس از اجراي فونداسيون در حال اسكلت بندي است. عدم 
بازپرداخت سفته ها از سوي برخي از اعضاء فرهنگي، موجب
كاهش نقدينگي شركت گرديده است كه اين كار موجب تاخير در
روند ساخت وساز واحدهاي مسكوني شده است. وامهاي دريافتي 
براي ساخت و ساز و اتمام پروژه ها جوابگو نيست، لذا
مراحل اخذ وام متمم براي تكميل پروژه ها در حال پيگيري 
است. 
توضيح: البته توجه اعضاي محترم هيات مديره و مديرعامل 
تعاوني مسكن فرهنگيان منطقه 4 تهران و دقت نظر آنها در
تعداد افراد معترض به عملكرد تعاوني قابل تقدير است. اما
واقع قضيه اين است كه موضوع مشخص و اجتماع فرهنگيان در
تاريخ ياد شده، كه با حضور عده اي از فرهنگيان معترض 
برگزار شد و خبرنگار ما هم در آن مكان حضور داشت، اعتراض 
نسبت به عملكرد ضعيف هيات مديره، رسيدگي به تخلفات صورت 
گرفته در جريان ساخت و ساز و تكميل ساختمانها، نحوه 
تحويل، امتيازبنديهايي كه به نظر آنهابه ناحق صورت 
گرفته، افزايش بي حساب و كتاب قيمت هاي تمام شده واحدهاي 
مسكوني پروژه مسكن تهرانپارس و در نهايت درخواست استعفا
و تعويض هيات مديره و مديرعامل فعلي بوده است. 
يكي از اعضاي اين تعاوني در روز مذكور به خبرنگار ما گفت: 
اگر چنانچه مديرعامل و اعضاي محترم هيات مديره مذكور پس 
از گذشت يك دهه از شروع كار پروژه، در امر ساخت و ساز
دقت نظر مبذول مي داشتند و با نظارت دقيق بر توزيع سالم 
و صحيح اعتبارات و امكانات موجود، صدها فرهنگي زحمت كش 
را كه عمدتا" از با سابقه ترين نيروهاي آموزش و پرورش و
مسئول تربيت هزاران دانش آموز هستند، از بلاتكليفي و
معضل مسكن نجات مي دادند، چه بسا امروز شاهد بروز
اختلافات شديد ميان اعضاي پروژه با هيات مديره، 
ميانجيگري نمايندگان وزارت تعاون و ايجاد بحرانهاي شديد
فكري و اضطرابهاي عديده در ميان اين جمع از فرهنگيان 
نبوديم. 
طي روزهاي اخير در پي اعلام نتايج امتيازبنديهاي جديد
اعضاي پروژه مسكن تهرانپارس(كه براي چندمين مرتبه انجام 
مي شود)در ساعات مختلف روز، عده اي از فرهنگيان در
مقابل تعاوني مسكن منطقه 4 تجمع مي كنند عده اي از اين 
فرهنگيان، در گفتگو با خبرنگار ما اظهار داشتند: بعد از
گذشت سالها از شروع كار پروژه ساختمانهاي تهرانپارس، در
حالي كه وام هاي بانكي براي حدود 2700 واحد ساختماني با
هم گرفته شده و مي بايست كار همزمان و يكجا ساخته و
تحويل داده مي شد، فقط 1392 واحد ساخته شد و به رغم 
مخالفت وزارت كشور، واگذار شد و از آن زمان تا به حال، 
هر چند روز يك بار يك نامه جديد از طرف هيات مديره به 
درخانه ما فرستاده مي شود و هر روز يك تصميم جديد گرفته 
مي شود، قيمت ها لحظه به لحظه افزايش مي يابد و هر روز
اعلام مي كنند بياييد 500 هزار تومان، يك ميليون تومان و. 
.. به حساب تعاوني واريز كنيد و حداكثر تا سال آينده 
خانه هايتان را تحويل بگيريد. 
يك خانم با سابقه كاري 23 ساله در منطقه 4 آموزش و پرورش 
به خبرنگار ما گفت: مگر يك فرهنگي چقدر استطاعت مالي 
دارد كه با حقوق ناچيز خود تاوان سنگين تخلفات و ضعف هاي 
اعضاي هيات مديره تعاوني مسكن را اين چنين به ناحق بدهد. 
آيا نبايد كسي از مسئولين به اين وضع رسيدگي كند.]]>
</TEXT>
</DOC>
<DOC>
<DOCID>HAM2-781019-010</DOCID>
<DOCNO>HAM2-781019-010</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سير نزولي قيمت نفت در بازارهاي جهاني]]>
</TITLE>
<TEXT>
<![CDATA[مصرف كنندگان نفت در انتظار تصميم اوپك در نخستين اجلاس 
خود در سال ميلادي جاري هستند
گروه اقتصادي: پس از آغاز سال ميلادي جديد روند رشد
يابنده قيمت نفت كه از اواخر سال ميلادي گذشته شدت يافته 
بود و موجب نگراني كشورهاي عمده مصرف كننده نفت شده بود
متوقف شد. 
در هفته نخست آغاز سال ميلادي قيمت نفت خام در بازارهاي 
جهاني، كاهش يافت و روند نزولي آن آغاز شد. 
در ماه هاي پايان سال ميلادي گذشته توقف صادرات نفت عراق، 
فرا رسيدن زمستان، كاهش سطح ذخيره استراتژيك 
نفت خام كشورهاي صنعتي بويژه آمريكا و احتمال اختلال در
صادرات نفتي به دليل ناكارآمدي رايانه ها در اثر تغيير
سال و فرا رسيدن سال دوهزار، به همراه اعلام پايبندي 
كشورهاي توليدكننده نفت عضو سازمان اوپك و كشورهاي غير
عضو اين سازمان كه براي كاهش سقف توليد به اوپك پيوسته 
بودند، موجب التهاب در بازارهاي نفتي و رشد تقاضا براي 
خريد نفت خام در جهان شد. 
اين روند در آغاز سال جديد ميلادي متوقف شد و انتشار
اخبار در مورد عدم بوجود آمدن اختلال در رايانه هاي 
صادرات نفت خام، آغاز صادرات نفت خام عراق و گرم شدن غير
منتظره هوا در آمريكا كه عمده ترين مصرف كننده نفت خام 
در جهان است به سير نزولي قيمت نفت منجر شد. اين عوامل در
كنار انتشار گزارش انستيتو نفت آمريكا در مورد افزايش 
620 هزار بشكه نفت خام ذخاير استراتژيك آمريكا، سير
نزولي قيمت نفت را شدت بخشيد. 
نفت خام برنت درياي شمال روز پنج شنبه با 11 سنت كاهش 23
دلار و 62 سنت براي تحويل در ماه آينده ميلادي(فوريه)
در بازار لندن دادوستد شد. 
اين كاهش ميزان نزول قيمت نفت خام را پس از آغاز سال به 
يك دلار و 30 سنت افزايش داد. 
سال گذشته ده كشور عضو اوپك با كاهش 13 درصد سقف توليد
نفت خام عرضه حدود 4 ميليون بشكه نفت را در بازار كاهش 
دادند موجب شدند قيمت نفت تا 35 درصد در بازارهاي جهاني 
افزايش يابد. 
كشورهاي عضو اوپك كه با هماهنگي غير منتظره اي در اجراي 
اين سياست موفق شده بودند پيش از پايان سال ميلادي گذشته 
يكپارچه اعلام كردند كه به سهميه هاي اعلام شده تا 27
" مارس "سال دو هزار كه مصادف با هشتم فروردين سال 79 است 
پايبند خواهند ماند. 
اكثر مقامات كشورهاي عمده توليدكننده نفت علاوه بر اين 
اعلام كردند كه در صورت عدم ثبات قيمت نفت خام كاهش 
توليد پس از ماه مارس نيز ادامه خواهد يافت. افزايش 
همگرائي ميان كشورهاي عضو اوپك به اعتقاد تحليلگران 
بازار نفت مهمترين اهرمي است كه مي تواند در آينده به 
مهمترين عامل ثبات در بازار نفت تبديل شود. 
در حال حاضر كاهش قيمت نفت در بازارهاي نفتي موجب شده تا
مصرف كنندگان نفت در انتظار تصميم نهائي اوپك در نخستين 
اجلاس خود در مارس سال ميلادي جاري باشند.]]>
</TEXT>
</DOC>
<DOC>
<DOCID>HAM2-781019-011</DOCID>
<DOCNO>HAM2-781019-011</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[امروز و فرداي صنعت نفت ايران 
بيدار باش]]>
</TITLE>
<TEXT>
<![CDATA[سنجش وضعيت امروز و فردا برپايه دانايي و هوشمندي، 
پيش نياز برنامه ريزي كارآمد و موءثر براي رسيدن به 
هدف ها در آينده است. خرد و منطق فرمان مي دهند كه 
مديران تصميم ساز و تصميم گير و تراز نخست سياسي و
اقتصادي، هرگز از مقايسه و سنجش وضعيت كلان مردم و ميهن 
غافل نشوند. درك اين نكته كه در دنياي امروز دگرگوني ها
آني و ژرفتر از دوران سپري شده هستند، توجه به نكات 
يادشده را ضروري تر مي كند. با همين استدلال است كه 
مديران درجه يك نظام بايد وضعيت صنعت نفت و گاز ايران را
كه نيرومندترين عنصر در شكل دهي و ماهيت بخشي به زندگي 
اقتصادي ايران است را بادقت و هوشياري مورد توجه قرار
دهند. به گزارش بانك مركزي ايران، تشكيل سرمايه ثابت 
ناخالص در ماشين آلات بخش نفت و گاز كشور در سالهاي 1376
و 1377 به ترتيب 7/21 ميليارد ريال و 3/21 ميليارد ريال 
بوده است كه نسبت به سالهاي پيش از آن 6/33 درصد و 8/1
درصد رشد منفي را تجربه كرده است. 
اين پديده در حالي رخ مي دهد كه ونزوئلا، عربستان سعودي، 
كويت و... ساير رقباي ايران سالانه مبالغ هنگفتي را در
اين بخش هزينه مي كنند. به اضافه اينكه آنها در سوي عرضه 
فن آوري از همه دنيا در بخش نفت و گاز خود نيز با
محدوديت مواجه نيستند. 
بيدار باشيم تا شاهد واپس ماندن بيشتر صنعت نفت ايران در
سالهاي آتي نباشيم.]]>
</TEXT>
</DOC>
<DOC>
<DOCID>HAM2-781019-012</DOCID>
<DOCNO>HAM2-781019-012</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كشاورزي ايران از نبود برنامه ريزي مدون 
كارشناسي رنج مي برد
توليدي-]]>
</TITLE>
<TEXT>
<![CDATA[رشت- خبرگزاري جمهوري اسلامي: قيمت محصول پياز دربازارها
وميادين ميوه و تره بار گيلان طي هفته گذشته نسبت به 
هفته پيش از آن به كمتر از نصف كاهش يافت. 
كارشناسان و دست اندركاران ميوه و تره بار مي گويند: 
قيمت انواع پياز مرغوب طي هفته گذشته ازكيلويي 1800 ريال 
به 500 ريال كاهش يافته است. 
اين كارشناسان علت اصلي كاهش چشمگير قيمت پياز را در
بازارها افزايش توليد اين محصول در سال جاري زراعي 
مي دانند. برخي از كارشناسان نيز مي گويند: خريداران 
عمده پياز كشور طي ماه جاري قبل از ورود پياز جديد مناطق 
جنوبي كشوربا هدف پيشگيري از زيان بيشتر اقدام به عرضه 
محصولات انباري خود به بازار كرده اند. 
محمود رفيعي كارشناس كشاورزي استان گيلان گفت: گراني بيش 
از حد محصول پياز درسال گذشته باعث گرايش بيش از حد
كشاورزان كشور به كشت اين محصول درسال جاري و در نتيجه 
افزايش توليد و كاهش قيمت ها شد. 
كشاورزي ايران سالهاست از نبود برنامه ريزي مدون 
كارشناسي در رنج است و كشاورزان هر سال بهاي بسيار
سنگيني را از اين بابت پرداخت مي كنند. 
فرهاد دواچي يكي ديگر از كارشناسان كشاورزي گيلان گفت: 
هر محصولي كه امسال قيمت آن گران باشد كشاورزان سال 
آينده براي سود بيشتر سطح زير كشت آن را افزايش مي دهند
كه باعث افزايش توليد و كاهش قيمت آن در سال بعد مي شود
و عكس آن نيز موجب افزايش سطح زير كشت و قيمت مي شود. وي 
گفت: اين دور تسلسل كور و زيان آور در 20 سال اخير هر
سال اتفاق افتاده و به سود دلالان و زيان كشاورزان تمام 
شده است. وي افزود: براي مثال قيمت هويج فرنگي به صورت 
خرده فروشي از كيلويي 350 تا500 ريال سال گذشته، امسال 
به 2 هزار ريال رسيده و قيمت پياز از چهار هزار ريال سال 
گذشته امسال به 500 ريال سقوط كرده و قيمت بادمجان سياه 
از كيلويي 500 ريال سال گذشته به 2 هزارو 500 ريال در
سال جاري رسيده است كشاورزان پياز كار گيلاني 
از قيمت اين محصول در بازار راضي نيستند، اين كشاورزان 
مي گويند: قيمت پياز در سال جاري نسبت به سال گذشته در
همين زمان حدود هفت برابر كاهش دارد.]]>
</TEXT>
</DOC>
<DOC>
<DOCID>HAM2-781019-013</DOCID>
<DOCNO>HAM2-781019-013</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[انجمن تجار وصنايع تركيه خواهان توسعه 
تجارت باايران شد]]>
</TITLE>
<TEXT>
<![CDATA[آنكارا، خبرگزاري جمهوري اسلامي: انجمن تجارو صنايع 
مستقل تركيه(موسيعاد)روزپنج شنبه خواهان افزايش حجم 
مبادلات تجاري ميان ايران و تركيه تا سقف پنج ميلياردلار
در سال شد. 
حجم تجارت كنوني ميان دو كشور حدود 600 ميليون دلار
درسال است. به گزارش خبرگزاري آناتولي تركيه "علي بايرام 
اوغلو" رييس انجمن موسيعاد تركيه گفت: اين انجمن تمامي 
تلاش خود رابراي توسعه مناسبات تجاري و اقتصادي باايران 
به كار مي گيرد. وي افزود: تجارت ميان دو كشور نبايد
تنها به مبادلات مرزي محدود شود. رييس انجمن تجار و
صنايع تركيه گفت: بااجراي سياست هاي عاقلانه مي توان حجم 
مبادلات تجاري ميان دوكشور را به بيش از پنج ميليارد
دلاردرسال افزايش داد. وي اضافه كرد: براي افزايش سطح 
مبادلات تجاري ميان دو كشور دركوتاه مدت مي توان از
سيستم تجارت پاياپاي استفاده كرد. به گفته وي تركيه 
مي تواند در مقابل واردات نفت و گاز و مواد سوختي از
ايران، محصولات نساجي و مواد غذائي، شيشه، مصالح 
ساختماني و قطعات يدكي خودرو به اين كشور صادر كند. محمد
حسين لواساني سفير جمهوري اسلامي ايران در آنكارا روز
چهارشنبه دراستانبول با رييس و گروهي از اعضاي انجمن 
تجار و صنايع تركيه ديدار و در مورد راههاي توسعه 
همكاري هاي تجاري و اقتصادي ميان دو كشور با آنان 
گفت وگو كرد. سفيرايران درپايان اين ديدار به خبرنگاران 
گفت: روابط تهران - آنكارا تنهابه موضوعات سياسي محدود
نمي شود و مناسبات اقتصادي، تجاري و ساير همكاري هاي 
دوجانبه را نيز دربر مي گيرد.]]>
</TEXT>
</DOC>
<DOC>
<DOCID>HAM2-781019-014</DOCID>
<DOCNO>HAM2-781019-014</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كارگران 500 كارخانه بين 3 تا 15 ماه 
دستمزد دريافت نكرده اند]]>
</TITLE>
<TEXT>
<![CDATA[اهواز- خبرگزاري جمهوري اسلامي: معاون وزير كار و امور
اجتماعي گفت: قانون كار با رفع بيشتر مشكلات اداري جامعه 
كارگري، خدمت بزرگي به اين قشر پرتلاش كرده است. 
مهندس سيدعلي اكبر طاهايي، عصر چهارشنبه افزود: كارگران 
تا قبل از اجراي قانون كار، مورد ظلم كارفرمايان قرار
مي گرفتند اما پس از اجراي اين قانون، از حقوق خاص و
امتيازهاي فراواني برخوردار شدند. 
وي گفت: هم اينك همه افراد وابسته به دستگاههاي دولتي يا
خصوصي كه از مزاياي قانون كار بهره مندند، كارگر محسوب
مي شوند. 
معاون وزير كار افزود: هم اينك بيش از 500 كارخانه در
كشور مشغول به فعاليت هستند كه كارگران آنها بين سه تا
15 ماه حقوق دريافت نكرده اند. 
مهندس طاهايي با اشاره به وضعيت اقتصادي و حقوقي جامعه 
كارگري و مشاركت فعال آنها در صحنه هاي ايثار و دفاع از
انقلاب اسلامي، كارگران را افرادي فهيم و انقلابي توصيف 
كرد. 
وي گفت: امسال بيش از 3 ميليارد ريال از اعتبارات وزارت 
كار و امور اجتماعي صرف انجام كارهاي فرهنگي مي شود.]]>
</TEXT>
</DOC>
<DOC>
<DOCID>HAM2-781019-015</DOCID>
<DOCNO>HAM2-781019-015</DOCNO>
<ORIGINALFILE>/1378/781019/eqtes.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گزارش دادوستد سهام در هفته گذشته]]>
</TITLE>
<TEXT>
<![CDATA[رونق دادوستد در بازار سهام ادامه دارد
گروه اقتصادي: در هفته گذشته رونق دادوستد سهام در بازار
اوراق بهادار تهران ادامه يافت و در مجموع 17 ميليون و
601 هزار و 107 سهم شركت هاي پذيرفته شده در بورس به 
ارزش بيش از 131 ميليارد و 114 ميليون ريال دادوستد شد. 
مقايسه تعداد سهام و حجم معاملات هفته گذشته نشان مي دهد
كه تعداد سهام معامله شده 48/61 درصد و حجم ريالي 
معاملات 47/38 درصد نسبت به هفته پيش از آن افزايش داشته 
است. 
در هفته مورد بررسي ميزان سهام عرضه شده توسط بانك ها، 
سازمان هاي دولتي و ساير ارگان ها 5 ميليون و 728 هزار و
284 سهم بود كه سازمان مالي گسترش مالكيت واحدهاي توليدي، 
سازمان گسترش و نوسازي صنايع ايران و بنياد مستضعفان در
بازار سهام عرضه كردند. 
مجموع حجم ريالي سهام هاي دولتي دادوستد شده در هفته 
گذشته به 92 ميليارد و 721 ميليون و 831 هزار و 281 ريال 
رسيد. 
شاخص كل قيمت سهام به 82/1996 واحد رسيد كه در مقايسه با
هفته قبل از آن 09/7 واحد افزايش يافت. 
شاخص مالي و صنعت نيز در مقايسه با هفته قبل از آن 38/3
و 43/7 واحد رشد داشت. 
واريزنامه صادراتي نيز طي هفته گذشته نوسان اندكي داشت و
در مقايسه با هفته پيش از آن يك ريال كاهش يافت و 5139
ريال دادوستد شد. 
در هفته گذشته 4 هزار و 756 نفر طي چهار روز، 6 هزار و
853 بار سهام و حق تقدم 139 شركت را دادوستد كردند كه در
مجموع قيمت سهام 71 شركت افزايش و 39 شركت كاهش يافت و
سهام 29 شركت نيز بدون تغيير قيمت دادوستد شد. 
بيشترين حجم معاملات در هفته گذشته مربوط به سهام شركت 
سايپا بود كه 3 ميليون و 78 هزار و 118 برگ سهام آن 83
ميليارد و 820 ميليون و 754 هزار و 959 ريال دادوستد شد
و قيمت سهام آن تغيير نكرد. 
پس از آن شركت اشتاد موتورز قرار داشت كه 2 ميليون و 796
هزار و 227 برگ سهام آن 10 ميليارد و 719 ميليون و 800
هزار و 318 ريال معامله شد و قيمت سهام آن 737 ريال 
افزايش يافت. 
شركت محورسازان ايران خودرو نيز سومين شركت داراي 
بيشترين حجم ريالي دادوستد سهام بود كه يك ميليون و 200
هزار سهام آن 4 ميليارد و 549 ميليون و 940 هزار و 100
ريال دادوستد شد و قيمت سهام آن 150 ريال افزايش يافت. 
كمترين دادوستد در هفته گذشته بر روي 100 سهم كاشي سعدي 
انجام شد كه حجم معاملات آن 350 هزار ريال بود و ارزش 
سهام آن تغييري نداشت. 
اخبار كوتاه اقتصادي 
* شركت فرانسوي انگليسي "يورو تونل "طرح ساخت دومين تونل 
مانش كه اين دو كشور را به وسيله زيرگذر درياي مانش به 
يكديگر متصل مي كند، به مقام هاي لندن و پاريس ارايه داد. 
* چين در سه ماهه اول سال دوهزار به شركت هاي خارجي 
اجازه مي دهد كه در سه شهر در بخش ارائه خدمات اينترنتي 
سرمايه گذاري كنند. 
چين در توافقنامه نوامبر كه با آمريكا در مورد ورود به 
سازمان تجارت جهاني امضا كرده بود متعهد شده بود كه 
بازارهاي خود را به روي شركت هاي خارجي بيش از گذشته 
بگشايد. 
* حجم مبادلات تجاري ژاپن و كشورهاي حاشيه خليج فارس در
سه ماهه اول سال 1999 به ميزان 6/14 درصد كاهش يافت. 
ژاپن در شش ماهه نخست سال 1999، 571ميليون بشكه نفت به 
ارزش 4/7 ميليارد دلار از كشورهاي حاشيه خليج فارس وارد
كرده است. 
* چين درصدد است تا سال جاري ميلادي براي ايجاد محيط
بهينه براي رشد اقتصادي و افزايش مصرف شهري و روستايي 
نظارت بر قيمت كالاها را در زمينه هايي چون نيرو، 
گردشگري، مسكن، كشاورزي و آموزش و پرورش افزايش دهد. 
* شركت بزرگ داروسازي باير آلمان در برلين اعلام كرد قصد
دارد در پنج سال آينده ميزان سرمايه گذاري خارجي خود را
افزايش دهد. 
* مجموع واردات چين در شش سال آينده با سالانه 8 درصد
افزايش از مرز3/1 تريليون دلار مي گذرد. 
واردات چين سال گذشته نسبت به سال پيش از آن با هجده 
درصد افزايش به 165 ميليارد دلار رسيد.]]>
</TEXT>
</DOC>
<DOC>
<DOCID>HAM2-781019-016</DOCID>
<DOCNO>HAM2-781019-016</DOCNO>
<ORIGINALFILE>/1378/781019/jvarz.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[بازي پرگل رئال مادريد و كورينتيانس 
برنده نداشت]]>
</TITLE>
<TEXT>
<![CDATA[فوتبال باشگاههاي جهان 
]]>
<IMAGE>/1378/781019/p13-2.jpg</IMAGE>
<![CDATA[
" نيكولاس آنلكا" دو گل براي رئال مادريد زد و يك 
پنالتي در دقايق پاياني از دست داد. 
گروه ورزشي: در سومين روز از نخستين دوره مسابقات فوتبال 
باشگاههاي جهان كه در برزيل جريان دارد، جدال نفس گير و
پرگل رئال مادريد و كورينتيانس برزيل برنده نداشت و دو
تيم در نود دقيقه به تساوي(22)رسيدند. 
اين دو تيم كه مدعيان صعود از گروه يك هستند، حالا براي 
تعيين تيم هاي اول و دوم اين گروه چشم به بازيهاي آخر
خود مقابل رجا كازابلانكا و النصر عربستان دوخته اند. در
بازي رئال و كورينتيانس "نيكولاس آنلكا" بار ديگر درخشيد، 
هر چند او زننده هر دو گل رئال در دقايق 15 و 72 بود، 
اما در ميان ناباوري در دقايق پاياني همين بازيكن ضربه 
پنالتي اش توسط دروازه بان حريف مهار شد و رئال فرصت 
بزرگي را براي غلبه بر يكي از دو نماينده ميزبان از دست 
داد. پيكار قهرمانان آفريقا و آسيا بسود النصر عربستان 
تمام شد. النصر و رجا كازابلانكا مراكش در پي شكست روز
اول مقابل رئال مادريد و كورينتيانس با پيروزي در مقابل 
هم مي توانستند تكليف تيم سوم اين گروه را روشن كنند. در
اين بازي پرگل برتري(34)به سود النصر رقم خورد و اين 
تيم بالاتر از نماينده آفريقا در جدول قرار گرفت. بامداد
امروز در آغاز بازيهاي دور دوم گروه(2)منچستريونايتد
در يك بازي حساس به مصاف واسكودوگاما برزيل رفت. 
منچستري ها در پي از دست دادن دو امتياز در بازي با
نكاكسا نماينده مكزيك و از همه بدتر ديويد بكهام را هم 
از دست دادند. بكهام در اواخر وقت اول با خطاي آشكار روي 
زانوي بازيكن حريف از سوي داور مجبور به ترك زمين شد و
در بازي امروز با واسكودوگاما غايب بود. 
برنامه بازيهاي امشب
* رئال مادريد- رجاكازابلانكا مراكش 
* كورينتيانس برزيل - النصر عربستان 
نتايج بازيهاي انجام شده 
* رئال مادريد 3- النصر عربستان يك 
* كورينتيانس برزيل 2- رجاكازابلانكا مراكش صفر
* واسكودوگاما 2- ملبورن استراليا صفر
* منچستر يونايتد يك - نكاكسا مكزيك يك 
* كورينتيانس 2- رئال مادريد 2
* النصر عربستان 4- رجا مراكش 3]]>
</TEXT>
</DOC>
<DOC>
<DOCID>HAM2-781019-017</DOCID>
<DOCNO>HAM2-781019-017</DOCNO>
<ORIGINALFILE>/1378/781019/maqal.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[طرح مسئله چگونه حكومت كردن]]>
</TITLE>
<TEXT>
<IMAGE>/1378/781019/p6-1.jpg</IMAGE>
<![CDATA[
گفت و گو با دكتر حاتم قادري استاد دانشگاه(بخش دوم)
گفت وگو از: حسين كاجي 
اشاره
در بخش نخست اين گفت و گو تعريف وتحليل مجددي از قدرت، 
برخورد ايرانيان بااين مفهوم و ديدگاه هاي ارسطو، 
افلاطون و سپس حوزه اسلامي درباره آن بررسي شد، در اين 
بخش بحث چگونه حكومت كردن كه حاصل مدرنيته است، از نظر
تاريخي، تاثير مشروطه بر شكل گيري چنين فضايي و مشكل 
قدرت در عطف آن به تعارض سنت ومدرنيته مورد بحث قرار
گرفته كه در زير از نظرتان مي گذرد. 
گروه انديشه 
* همشهري: وقتي جلوتر مي آييم و به يك قرن پيش مي رسيم 
مي بينيم در يك جاي ديگر دنيا پديده اي به نام تجدد و
مدرنيته وجود دارد و ما كم كم نمادها و نمودهاي متفاوت 
آن را مي بينيم. ابتدا شاهد نمادهاي عيني آن مثل دوچرخه، 
راديو و ماشين بوديم. در سطح ديگر مي بينيم كه 
انديشه هاي جديدي هم به اين طرف مي آيد، انديشه هايي كه 
سئوالاتي را مطرح مي كند. ما بايد چگونه حكومت كنيم؟ چه 
شيوه ها و مشي هايي را بايد در نظر بگيريم تا از لحاظ
سياسي به يك سامان و امنيت برسيم؟ اينها مباحثي است كه 
براي ما تازگي دارد و كمتر ما به ازايي را براي آن در
تمدن خودمان شاهد هستيم. در اين مورد چه نظري داريد؟
دكتر قادري: فكرمي كنم امروزه فهم و زندگي ما چه 
بخواهيم، چه نخواهيم چه موافق باشيم، چه مخالف، 
تحت الشعاع موءلفه هاي مدرنيته واقع شده است. يعني چه به 
اكراه باشد، چه به اختيار، ديگر نمي توانيم مفاهيم و
وضعيت گذشته را دست نخورده بفهميم، بدانيم، رفتار كنيم و
بگوييم. دقيقا" همين است. تصور من اين است كه مفاهيمي 
مثل انحطاط و عقب ماندگي را كه خيلي روشن است، در برخورد
با مدرنيته مي توانيم بفهميم. يعني اگر آن معيار را از
ما بگيرند، اينها خيلي براي ما قابل شناسايي نيست. اين 
را من مي توانم بفهمم و موافق هستم. ما مقداري احياگري و
اصلاح گري داريم كه خيلي كم اتفاق افتاده كه به حيات 
اجتماعي ما وارد شود و آن را تحت الشعاع خود قرار دهد. 
اين احياگران يا اصلاح گران متاثر از انديشه با سيره سلف - 
چه شيعه، چه سني - اين را به يك جامعه فاضله و آرماني، 
به ايده آلي كه درصدر اسلام بين صحابه و ائمه بود، 
برگرداندند. اما بحث از مقوله قدرت از اين زاويه متفاوت 
است از اين كه متاثر از غرب بخواهيم توليد و توزيع آن را
مورد بحث و سنجش قرار دهيم. اين مهم را ما متاثر از
مدرنيته داريم، ولي قبل از آن اين تصور نبود، و اين تلقي 
وجود نداشت. 
براي روشن شدن موضوع، يك مثال مي زنم. آدمي مثل حاج سياح 
را در نظر بگيريد، حاج سياح عاشق بود. مشكلاتي در وصال 
داشت كه منجرشد به اين كه جهانگردي كند و بيست سال بعد
برگردد. وقتي برگشت يك انديشه داشت. آن موقع در خاطراتش 
مي بينيم كه آشكارا از سوي علماي آن زمان، مورد سرزنش و
نقد قرار مي گيرد. مثالي ديگر بزنم. ما ميرزا رضاي 
كرماني را داريم كه ناصرالدين شاه راترور كرد. در تاريخ 
ايران كم نبودند پادشاهاني كه به شكل هاي مختلف كشته 
شدند، ولي اين اولين باري است كه متاثر از فضا و افق 
جديد پادشاهي به خاطر مصلحت عموم مقصر شناخته مي شود و
هدف گلوله ميرزا رضاي كرماني واقع مي شود. در قديم هم 
ممكن بود يك پادشاه به عنوان ظالم و ستمگر به قتل برسد، 
اما اين كه ميرزا رضاي كرماني متاثر از سيدجمال الدين، 
شاه را ترور كرد احساس مي كرد كه ناصرالدين شاه عامل 
عقبماندگي است. 
بياييد خاطرات ناصرالدين شاه و سفرش به اروپا را ملاحظه 
كنيد، هنگامي كه حركت مي كند و به مرز ايران مي رسد
توضيح مي دهد جاده خراب بود، روستا ويران بود، آن جا
خشكسالي بود و.. ولي انگار نه انگار كه خودش مسئول است. 
مانند يك سياح حرف مي زند ولي وقتي به اروپا مي رود با
فضاي ديگري آشنا مي شود، براي او خيلي شگفت آور است كه 
مي بيند لندن، پايتختي كه نيمي از دنيا را اداره مي كرد
و معروف بود كه آفتاب در سرزمينش غروب نمي كند، با تعداد
اندكي پليس اداره مي شود، در حالي كه وقتي در ايران 
مي خواست از تهران به شاه عبدالعظيم برود تعداد زيادي كه 
فدايي او بودند به دنبال كالسكه مي دويدند. همان جا
متوجه مي شود كه اقتدار حكومتي چيست و متوجه مي شود
اقتدار با استبداد تفاوت دارد. يعني ما از وقتي با اروپا
آشنا شديم، متوجه شديم كه استبداد متفاوت از اقتدار است ; 
متوجه شديم كه مي شود قدرت را مورد بحث قرار داد; متوجه 
شديم كه مي شود شكل بنديهاي متفاوتي از اداره جامعه 
ارائه داد. تازه فهميديم اين طور نيست كه قدرت به طريق 
رمزي، اسراري و با نيروي خاصي به آدم خاص و يا گروه خاص 
منتقل شده باشد و بقيه بخواهند از آن تمكين كنند. 
اينها راما در اثر آشنايي با مدرنيته داريم. 
* همشهري: مشروطه در اين فضا است كه رشد مي كند وعواملي 
گوناگون دست به دست هم مي دهند و ما را وارد وادي و
گستره(پارادايم)جديدي مي كنند. ما بدين گونه پي 
مي بريم كه براي سامان دادن به اوضاع سياسي، اجتماعي، 
اقتصادي و فرهنگي جامعه مان به انديشه ها و آراء جديدي 
نياز داريم. 
دكتر قادري: همين طور است اين تعبير درستي است ما در
حال تغيير پارادايم هستيم و اين به تعبيري نوعي گسست است. 
البته گسست مطلق نيست، بلكه گسست تدريجي است كه ما با
سنتهايمان برقرار مي كنيم و اين نكته بسيار مهم است. فكر
مي كنم جرياني كه در دوران مشروطه و حتي چند دهه بعداز
آن گذشت مي توانست در برخي اذهان نهادينه بشود و آن را
جدي بگيرند. اما در سطوح مختلف جامعه كه بخش اعظم جمعيت 
را از آن خود كرد، اين مفاهيم و مقولات راه پيدا نكرد
وبه صورت ذهني باقي ماند و نهادينه نشد. فكر مي كنم در
اين چند سال اخير با توجه به انقلاب اسلامي ايران و
تجربه اداره كشور بعد از انقلاب اسلامي، ما بعضي از
مقولات را به جاي اينكه ذهني نگاه كنيم، عيني تر نگاه 
مي كنيم و در موءلفه ها و حيات اجتماعي مان جدي تر با آن 
برخورد مي كنيم. يك مقدار از قدرت قداست زدايي مي شود و
مورد گفت وگو قرار مي گيرد، صحبت از حقوق و شهروندي 
مي شود. قبلا" بيشتر تكليف و وظيفه ديني داشتيم - يا در
قبال سلطان، يا در قبال خداوند- و در آنجا خيلي آدمها
نمي توانستند حرفي را طرح كنند. ولي حالا احساس مي شود
كه قدرت توليد و توزيع مي شود و آدمها از آن سهمي 
مي برند. دليل اينكه لايه بندي اجتماعي تحولات اخير
ايران با برخي مظاهر مدرنيته مانوس تر است اين است كه آن 
وضعيت ذهني كم كم به حالتهاي عيني تر و نهادينه تر تبديل 
مي شود كه احتمال مي دهم اين تحولات به طور مرتب، شدت و
گسترش بيشتري پيدا كند. 
* همشهري: چگونه مي توان هم مدرنيسم را(عقل جديد)براي 
تبيين و تحليل اين مفهوم به كار برد و هم به جزميت عقل 
مدرن براي تبيين و تحليل اين مفهوم تن در نداد؟
دكتر قادري: ما حكومت قاجار را حدود 150 سال در ايران 
داشتيم. آغاز قاجاريه مصادف با انقلاب فرانسه در اروپا
بود انتهاي قاجاريه مصادف با انقلاب روسيه شوروي بود. 
يعني در تمام مدت 150 سالي كه در ايران قاجاريه را
داشتيم و نظام سياسي اي داشتيم كه در آن آدمهايي مثل 
ناصرالدين شاه و فتحعلي شاه تبلور پيدا مي كند، در اروپا
صنعت گرايي، علوم مدرن، تكنولوژي و كشف مرزهاي جديد
جغرافيايي، مكتبهايي مثل ليبراليسم، سوسياليسم رشد
مي كنند اينها چيزهاي كمي نبود. ما در مشروطه به يك 
معنا با اين مقولات آشنا شديم ولي آشنايي ما ذهني بود. 
ما همچنان داريم صحبت از حقوق شهروندي و آزادي مي كنيم، 
صحبت از اينكه آيا آزادي همان بي بند و باري است يا در
واقع چيزي است كه مي تواند تحولات اجتماعي، سياسي و
اقتصادي ما را رقم زند، نسبت بين دين و آزادي چيست؟
اينها چيزهايي بود كه به يك معناي خام تر در مشروطه هم 
بود و امروز هم وجود دارد، البته تعميم يافته تر. دليل 
آن هم اين است كه ما تجربه چند دهه بحث و گفت وگو، 
آشنايي با نحله ها و مكاتب غربي و مهمتر از همه تجربه 
اين دو دهه انقلاب را داريم. با توجه به همه اين حرفها
مي خواهيم بدانيم چگونه مي توانيم هم از عقل مدرن 
استفاده كنيم و هم دچار جزميت آن نشويم. معتقدم ما كار
خيلي سختي را در پيش داريم و فرمول، مشخصي كه بگوييم اگر
اين راه را برويم بهتر است، وجود ندارد. 
يعني ما بايد تجربه تاريخي خودمان را در نظر بگيريم. هر
چند اين تجربه تاريخي تا جايي كه به مرحله گذار
برمي گردد خيلي طولاني شده است. يعني بايد بتوانيم با
گذشته نقادانه برخورد كنيم. معني برخورد نقادانه اين 
نيست كه با بدگويي و سنجش مجدد مي توانيم بعضي از عناصر
آن را از نو تعريف كنيم. برخورد نقادانه با غرب، يعني از
حالت غربزدگي و غربستيزي كه دو دهه درگير آن بوديم، به 
نوعي غربشناسي برگرديم. يعني از يك سو غرب فهمي و از
سوي ديگر استخراج عناصري از حيات سياسي، اجتماعي خودمان 
داشته باشيم و بعد اجازه دهيم اين دو فهم در ميان مدت 
(نه كوتاه مدت)تركيبات جديد درك و فهم زندگي اجتماعي را
براي ما رقم زند. البته اين كار سهل و ساده اي نيست و به 
بسي كار و تلاش نيازمند است. 
مثالي بزنم. يكي از مباحثي كه در سالهاي اخير در ايران 
طرح شده، جامعه شناسي معرفت است، براساس جامعه شناسي 
معرفت مي توانيد حدس بزنيد كه چرا در گذشته انديشه هايي 
ناگفته و يا به تعبير اركون فكر ناشده اي باقي مي ماندند؟
چرا اين اتفاقات مي افتد؟ بخشي از آن، اين علوم و
مطالعات در حال انجام است، ولي مي توانيم يك فضاي 
نقادانه به هر دو قضيه خودمان و هم غرب داشته باشيم و
اجازه دهيم تمهيدات بيشتر سياسي، حكومتي، اقتصادي و
اجتماعي انجام گيرد اگر سعه صدر براي اين پژوهشها فراهم 
شود، آن موقع ممكن است راحت تر بتوانيم بگوييم كجا هستيم؟
ما مي توانيم به يك سطحي از راهنمايي و دستورالعمل هايي 
دست يابيم كه هم از آفاتش پرهيز شود، هم عناصرش را داشته 
باشيم. معتقدم ما الان در اين بلندا و منتها نشسته ايم، 
احتياج به يك سري چيزهاي ديگري هم داريم كه بايد فراهم 
كنيم تا آن منتها به دست آيد. منتها كه به دست آمد بعد
مي توانيم بگوييم حسن و قبح قضيه در كجا نهفته است. 
مي خواهم بگويم امروزه بيشتر حركتها كور است. 
براي اينكه حركتها به همه جانبه نگري برسند، لازم است 
مسائل ديگري را تعميق بخشيم يك جمله را اضافه كنم، تا
ما به واقع ندانيم كه مثلا" حقوق شهروندي چيست؟ تا
ندانيم كه توليد و توزيع قدرت در يك جامعه متحول(مثل 
جامعه ما)چگونه شكل مي گيرد؟ بعيد است كه بتوانيم 
بگوييم مدرنيته چيست و سنت كدام است. پاسخگويي به اين 
مسائل با ذهنيات امكان پذير نيست، بخشي از آن بايد تجربه 
اجتماعي شود. تا به مقوله تجربه اجتماعي در نيايد، 
جوابگويي امكان ندارد ما صرفا" با ذهنيت خالي 
نمي توانيم حسن و قبح را رقم بزنيم و بعد بگوييم از آن 
گزينش كنيم و تركيب خوبي داشته باشيم. 
* همشهري: از صحبتهاي شما اين طور برداشت كردم كه مشكل 
ما با قدرت معطوف به مشكلي است كه ما در تعارض سنت و
مدرنيته داريم. يعني به معنايي مسئله و معضل قدرت نزد ما
زير مجموعه تعارض سنت و مدرنيته قرار مي گيرد. برداشت من 
از صحبتهاي شما اين بود كه در دو حوزه با مشكل روبرو
هستيم، اولا" ما معرفت خاصي نسبت به خودمان، دنيا، 
ارزشها و نسبت به عقل داريم كه تا اين معارف تغيير پيدا
نكند، نمي تواند ما را به آن سمت رهنمون شود كه به اين 
تعارض و پاردوكس جواب دهيم، از طرف ديگر ما محتاج 
ساختارهاي سياسي، اجتماعي هستيم كه بتوانيم اين معرفت را
ساري و جاري كنيم. 
دكتر قادري: من كاملا" جمع بندي شما از صحبتهايم را
قبول دارم، ولي مشكل ما دوتاست يكي نگاه ماست، اين نگاه 
مي تواند به طور خاص شامل بخش نظري قضيه، يعني به خود
قدرت، به توليد و توزيع قدرت، لايه بنديهاي اجتماعي، به 
پيشينه ما، سنت، مدرنيته، به جامعه شناسي معرفت، شود و
همه اين مطالب را دربرگيرد. ديگر اينكه تا ما داراي - به 
تعبير مكتب فرانكفورت - وجه اجتماعي توليدي كه بتواند اين 
نوع انديشه را حمايت كند، نباشيم دچار مشكل هستيم. 
تا بخشهايي از جامعه متحول نشود، آن وجه اجتماعي مورد
نظر اصلا" فراهم نمي شود، تا داراي يك شهروندي و
لايه هاي اجتماعي خاص نباشيد، تا از يك وضعيت اجتماعي 
اقتصادي قابل قبول و تحصيلات، ارتباطات و تكنولوژيها
برخوردار نباشيد، هر چند كه نظري بينديشيد، اصلا" كاري 
صورت نمي گيرد. يعني هم وجه نظري و هم وجه عيني و
اجتماعي قضيه بايد توليد شود، اين دو مي توانند يكديگر
را پوشش دهند. معتقدم كه اين جريان قبل از انقلاب شروع 
شد و در اين چند سال اخير شدت بيشتري گرفت و حالا در
مسيري افتاديم كه ممكن است برون شدهاي ما را- البته با
هزينه بسيار- در نهايت تامين كند. يعني هم داراي وجه 
نظري توليد مي شويم، هم وجه اجتماعي كه بتواند تا حدي آن 
را تقويت و حمايت كند. اين دو با يكديگر مي توانند پاسخ 
دهند و برون شد ما را فراهم كنند. 
ادامه دارد]]>
</TEXT>
</DOC>
<DOC>
<DOCID>HAM2-781019-018</DOCID>
<DOCNO>HAM2-781019-018</DOCNO>
<ORIGINALFILE>/1378/781019/shari.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهردار تهران در مراسم افتتاح پنج طرح 
عمراني شهرداري منطقه 18: مبارزه جدي با
آلودگي هوا بدون داشتن ابزارهاي لازم ميسر
نيست]]>
</TITLE>
<TEXT>
<IMAGE>/1378/781019/p3-1.jpg</IMAGE>
<IMAGE>/1378/781019/p1-3.jpg</IMAGE>
<![CDATA[
براي تلطيف هوا شهرداري تهران 1800 هكتار به كمربند سبز
تهران مي افزايد
حركت جدي و اصولي در زمينه كاهش آلودگي هواي تهران به 
تصميم مجلس بستگي دارد
گروه شهري: مهندس الويري، مبارزه جدي و اصولي با
آلاينده هاي هواي تهران را منوط به تصويب لايحه الحاق 
امور راهنمايي و رانندگي به شهرداري تهران توسط مجلس 
شوراي اسلامي و ايجاد يك مديريت واحد عنوان كرد. 
به گزارش خبرنگار ما، مهندس الويري - شهردار تهران در
آئين افتتاح و بهره برداري از 5 طرح عمراني، فرهنگي و
خدماتي اجراشده توسط شهرداري منطقه 18 در جنوب غربي 
تهران كه اعضاي شوراي شهر، معاون خدمات شهري شهرداري، 
شهرداران مناطق 15 و 19 و برخي مسئولان محلي نيز حضور
داشتند، گفت: طرح جامع مبارزه با آلودگي هواي تهران با
اتكا به آراء و تحقيقات كارشناسي شده و علمي آماده است و
براي اجراي آن اعتباري در حدود 2/2 ميليارد دلار مورد
نياز مي باشد و سهم شهرداري در اين برنامه حدود 53 درصد
است و ميزان ارزي كه شهرداري براي اين كار نياز دارد 7
درصد هزينه پيش بيني شده در طرح مذكور است. 
وي افزود: با توجه به اينكه 72 درصد آلودگي هواي تهران 
ناشي از سيستم حمل ونقل است، شهرداري مي تواند 53 درصد
آلودگي را كاهش دهد، به شرط اينكه عدم تعادلها در اجرا و
انجام نظارتها و كنترلها، پيگيري و رفع شود. 
مهندس الويري گفت: آلودگي هوا، يك ششم مشكل ناشي از
حمل ونقل نابسامان فعلي است و مشكلاتي چون اتلاف وقت 
مردم، تصادفات وتلفات جاني و اتلاف سرمايه ملي و مانند
اينها را نيز بايد در سيستم حمل ونقل ديد و شهرداري 
تهران براي رفع اين معضلات برنامه دارد اما ابزار لازم 
را در اختيار ندارد. 
وي اظهار اميدواري كرد، نمايندگان مردم در مجلس شوراي 
اسلامي، لايحه الحاق امور راهنمايي و رانندگي به شهرداري 
تهران را هر چه سريع تر مورد بررسي قرار دهند و با تصويب
آن، حركتي بزرگ در راستاي كاهش ميزان آلاينده هاي هوا
بردارند. 
وي افزود: ما موظف هستيم تا شرايط زيست محيطي مناسبي را
براي شهروندان فراهم آوريم. 
شهردار تهران در ادامه اظهارات خود با تاكيد بر ضرورت 
حفظ حريم و فضاي سبز در جنوب و جنوب شرقي تهران گفت: 
توسعه فضاي سبز و اجراي طرح هاي جنگلكاري در اين مناطق 
به وزش باد، جهت مناسب مي دهد كه اين امر به تلطيف هوا
كمك موءثري مي كند. 
وي خاطرنشان كرد براي تلطيف هوا و جلوگيري از آلودگي 
هواي شهر، ايجاد يك هزار و 800 هكتار جنگلكاري طي سال 
جاري در دستور كار شهرداري قرار دارد همچنين شش دره 
ورودي به شهر تهران كه به عنوان ريه ها و تنفس گاه طبيعي 
شهر به شمار مي آيند متاسفانه به دليل انجام 
ساخت وسازهاي بي رويه، كارآيي خود را از دست داده اند و
شهرداري براي بازكردن مدخل اين دره ها بمنظور تلطيف هواي 
تهران، تاكيد دارد. 
مهندس الويري با تشريح محروميت هاي اقشار آسيبپذير از
فرصت ها و امكانات تفريحي و فرهنگي، ارائه خدمات فرهنگي، 
تفريحي و ورزشي نظير ورزشگاهها، كتابخانه هاي عمومي، 
خانه هاي محله و خانه مشق به ساكنان جنوب تهران را ضروري 
و حائز اهميت خواند. 
شهردار تهران همچنين بر جلوگيري از هرگونه ساخت وساز
بي رويه در حاشيه تهران تاكيد كرد. 
براساس اين خبر، حسن رباطي - شهردار منطقه 18 تهران نيز
پيش از سخنان مهندس الويري گفت 5 طرح عمراني، فرهنگي و
ورزشي كه در اين منطقه به بهره برداري مي رسد با اعتباري 
بالغ بر 14 ميليارد ريال اجرا شده اند و تعريض بزرگراه 
آيت الله سعيدي(جاده ساوه)به طول 5 كيلومتر، شهر
كتابهاي 17 شهريور و شهيد حسن درختي، ساختمان ناحيه 2
شهرداري منطقه و درختكاري حريم راه آهن تهران - تبريز به 
وسعت 17 هكتار، طرحهايي است كه مورد بهره برداري قرار
گرفته است. 
گفتني است كلنگ آغاز عمليات فاز سه طرح تعريض بزرگراه 
آيت الله سعيدي نيز به زمين زده شد كه براي اجراي اين 
مرحله از طرح حدود 4 ميليارد ريال پيش بيني شده است.]]>
</TEXT>
</DOC>
<DOC>
<DOCID>HAM2-781019-019</DOCID>
<DOCNO>HAM2-781019-019</DOCNO>
<ORIGINALFILE>/1378/781019/shari.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[از سوي استانداري تهران: شايعه دائمي 
شدن تردد نوبتي خودروها تكذيب شد]]>
</TITLE>
<TEXT>
<![CDATA[گروه شهري: استانداري تهران شايعه دائمي شدن تردد نوبتي 
خودروها به صورت زوج و فرد را در شهر تهران تكذيب كرد. 
به گزارش واحد مركزي خبر آيت اللهي استاندار تهران اعلام 
كرد هر گونه تصميم گيري درباره مسائل و مقابله با آلودگي 
هوا در مواقع اضطراري در كميته نظارت و هماهنگي مواقع 
اضطراري آلودگي هواي شهر تهران مستقر در استانداري تهران 
انجام خواهد شد. 
وي افزود: مصوبات اين كميته صرفا" با امضاي قاسميان 
معاون عمراني استانداري به عنوان رئيس به دبير كميته كه 
مديركل محيط زيست استان تهران است براي انتشار از طريق 
رسانه هاي گروهي ابلاغ مي شود. 
استانداري تهران همچنين درباره پخش اطلاعيه راهنمايي و
رانندگي در سطح شهر تهران گفت تردد نوبتي خودروها به 
صورت شماره هاي زوج و فرد فقط در دو روز هفته گذشته كه 
وضعيت هوا به شرايط اضطرار نزديك شده بود اعلام شد و غير
از آن دو روز، بحث ساير روزها همانگونه كه اعلام شده 
داوطلبانه است و شايعه دائمي شدن آن صحت ندارد. 
شايان ذكر است راهنمايي و رانندگي تهران هفته گذشته با
صدور اطلاعيه اي خواستار تداوم طرح تردد نوبتي خودروها
شده بود.]]>
</TEXT>
</DOC>
<DOC>
<DOCID>HAM2-781019-020</DOCID>
<DOCNO>HAM2-781019-020</DOCNO>
<ORIGINALFILE>/1378/781019/shari.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[از هفته آينده: درخواست صدور سند براي 
املاك قولنامه اي پذيرفته مي شود]]>
</TITLE>
<TEXT>
<![CDATA[گروه شهري: از بيستم دي ماه جاري درخواست صدور سند
املاك قولنامه اي توسط كليه واحدهاي ثبتي كشور پذيرفته 
مي شود. 
به گزارش خبرنگار ما رئيس سازمان ثبت اسناد و املاك كشور
ضمن گفتگو با خبرنگاران افزود: باتوجه به تمديد مهلت 
رسيدگي به قانون مواد 147 و 148 مربوط به صدور اسناد
رسمي براي املاك به مدت 5 سال ديگر از طرف مجلس شوراي 
اسلامي، افرادي كه قبل از يكم اسفند ماه سال 1370
زمين هاي قولنامه اي خريداري كرده و در آن احداث بنا
كرده باشند، مي توانند از اين مهلت قانوني براي صدور سند
ثبتي استفاده كنند. 
به گفته محمدرضا عليزاده در مهلت هاي قبلي سه ميليون 
تقاضاي صدور سند براي املاك قولنامه اي به سازمان ثبت 
اسناد و املاك كشور رسيده بود كه به لحاظ عدم مراجعه 
برخي از متقاضيان، عدم فعاليت مناسب هيات هاي حل اختلاف 
ثبت اسناد و ناقص بودن آئين نامه اجرايي قانون مربوطه، 
به يك ميليون تقاضا رسيدگي شده بود. عليزاده يادآور شد
پيش از اين 287 هيات حل ختلاف با عضويت سه نفر(يك قاضي، 
يك عضو سازمان ثبت و يك نفر خبره)در كشور فعاليت مي كرد
كه هم اكنون يكصد هيات ديگر نيز به جمع هيات هاي قبلي 
افزوده شده است. 
رئيس سازمان ثبت اسناد و املاك كشور در مورد طرح كاداستر
(نقشه برداري هوايي و اجراي آن روي املاك و زمين)گفت: 
قانون مربوط به اين طرح در سال 1351 به تصويب رسيده ولي 
تاكنون آئين نامه اجرايي مربوط به آن نوشته نشده است. 
وي افزود: قرار است طبق دستور رئيس قوه قضائيه روي طرح 
كاداستر كارشناسي انجام شود و به زودي از كارشناسان امر
دعوت مي شود تا ضمن بررسي هاي لازم براي تصويب نهايي 
آماده شود و براساس پيش بيني ها اين طرح تا آخر برنامه 5
ساله سوم توسعه كشور در 5 استان اجرا مي شود. براي امسال 
مبلغ 22 ميليارد ريال هزينه اجراي طرح در نظر گرفته شده 
است. 
عليزاده در زمينه مسائل رايانه اي گفت: تاكنون حتي قسمت 
اداري و مالي سازمان مركزي مجهز به رايانه نشده است و
رايانه اي شدن برخي از واحدهاي ثبتي استان ها نيز به طور
سليقه اي و خارج از روال صحيح اداري و بدون شبكه اي اجرا
شده است اما در برنامه سوم توسعه كشور براساس 
پيش بيني ها 50 درصد از واحدهاي ثبتي كشور رايانه اي 
خواهد شد. رئيس سازمان ثبت اسناد و املاك كشور در مورد
توسعه دفاتر و واحدهاي ثبتي در شهرهاي كشور گفت: براساس 
تصويب هيات دولت قرار بود امسال در 54 شهرستان اداره ثبت 
اسناد و املاك داير شود و در حال حاضر ادارات ثبت در
شهرهاي رزن و بهار استان همدان داير شده و بعد از ماه 
رمضان شهرستان هاي چناران و بردسكن در استان خراسان 
داراي اداره ثبت خواهند شد.]]>
</TEXT>
</DOC>
<DOC>
<DOCID>HAM2-781019-021</DOCID>
<DOCNO>HAM2-781019-021</DOCNO>
<ORIGINALFILE>/1378/781019/shari.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بازديد شهردار تهران از مراحل ساخت طرح 
توسعه بيمارستان سينا]]>
</TITLE>
<TEXT>
<![CDATA[گروه شهري: مهندس مرتضي الويري شهردار تهران از بخش هاي 
مختلف مركز پزشكي سينا كه با 130 سال قدمت به عنوان 
قديمي ترين بيمارستان كشور محسوب مي شود، ديدن كرد. 
به گزارش اداره كل روابط عمومي و بين الملل شهرداري 
تهران، در اين بازديد، دكتر موسي زرگرنماينده مردم 
تهران در مجلس شوراي اسلامي با اشاره به اهميت و سابقه 
تاريخي بيمارستان فوق به عنوان نخستين مركز فوريت هاي 
پزشكي و حوادث و سوانح در كشور، خواستار همكاري شهرداري 
تهران به منظور تكميل هرچه سريع تر و بهره برداري كامل 
از اين مركز پزشكي از طريق مساعدت در حل مشكل واحدهاي 
معارض مجاور آن براي اجراي طرح توسعه اين مركز شد.]]>
</TEXT>
</DOC>
<DOC>
<DOCID>HAM2-781019-022</DOCID>
<DOCNO>HAM2-781019-022</DOCNO>
<ORIGINALFILE>/1378/781019/shari.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سازمان فرهنگي و هنري شهرداري از
خانواده شهيد محبي تجليل كرد]]>
</TITLE>
<TEXT>
<![CDATA[گروه شهري: طي مراسم ويژه اي با حضور خانواده بسيجي شهيد
هادي محبي، سازمان فرهنگي و هنري شهرداري تهران از اقدام 
ارزشمند خانواده معظم اين شهيد تجليل كرد. 
به گزارش روابط عمومي سازمان فرهنگي و هنري شهرداري 
تهران پدر، مادر و ديگر اعضاي خانواده شهيد محبي - كه 
چندي پيش در راه اجراي فريضه الهي امر به معروف و نهي از
منكر به فيض عظيم شهادت نائل شد- ساعاتي را در جمع 
مسئولان و كاركنان اين سازمان گذراندند. بنابراين گزارش 
در اين مراسم كه با حضور مهدي ارگاني مديرعامل سازمان 
فرهنگي و هنري برگزار شد از شهيد محبي به عنوان 
احياكننده تقواي الهي و ارزش هاي اسلامي و نيز از پدر و
مادر بزرگوار اين شهيد به عنوان الگو و اسوه صبر، گذشت، 
ايثار، رافت انساني و عطوفت اسلامي تجليل به عمل آمد. 
در پايان اين مراسم - كه به ميزباني منطقه 13 سازمان 
فرهنگي و هنري در محل كتابخانه امام خميني(ره)برگزار شد- 
مديرعامل اين سازمان يك جلد كلام الله مجيد به نشانه 
تقدير كاركنان سازمان فرهنگي و هنري از اقدام ارزشمند
خانواده شهيد محبي به پدر اين شهيد اهدا كرد. 
هفت اقليم 
سرازير شدن پنج ميليون تن نفت در درياها
]]>
<IMAGE>/1378/781019/p3-2.jpg</IMAGE>
<![CDATA[
روزنامه آ ب. ث چاپ اسپانيا نوشت، از سال 1970 تا پايان 
سال گذشته ميلادي بر اثر وقوع ده هزار حادثه كشتيراني 
بيش از پنج ميليون تن نفت خام به آب درياهاي جهان سرازير
شده است. 
تصادم كشتي هاي نفتكش، بروز آتش سوزي و انفجارها و نيز
بي توجهي عمدي نسبت به وجود نواقص دراين شناورها از
عمده ترين علت نشت و سرازير شدن نفت خام به داخل آب
درياها عنوان شده است آ ب. ث مي افزايد، سازمان 
بين المللي دفاع از طبيعت از رهبران سياسي كشورهاي عضو
اتحاديه اروپايي و كميسيون اقتصادي اين اتحاديه درخواست 
كردتا براي جلوگيري از نابودي آبزيان و گونه هاي دريايي 
در سواحل اسپانيا، فرانسه و انگليس اقدامات لازم را
به عمل آورند. 
به گفته اين سازمان در طول سه دهه اخير بر اثر سرازير
شدن مقادير زيادي نفت خام به آبهاي اين سه كشور، صدمات 
جبران ناپذيري بر منابع طبيعي ومناطق ساحلي فرانسه، 
اسپانيا و انگليس وارد آمده است. 
جستجو براي آب در سطح قمر مشتري 
مقامات سازمان قضايي آمريكا(ناسا)اعلام كردند فضاپيماي 
گاليله به روي يوروپا قمر مشتري تمركز كرده است تا آثاري 
از يك اقيانوس مايع را در زير سطح يخي آن پيدا كند. 
يوروپا ششمين قمر بزرگ منظومه شمسي است كه دانشمندان بر
اين باورند كه اين قمر مي تواند از مقدار بيشتري آب نسبت 
به كره زمين برخوردار باشد. تجهيزات متصل به فضاپيما در
جستجوي بي نظمي هاي مغناطيسي، متوجه ميادين مغناطيسي و
ذرات باردار در اطراف يوروپا شدند. سطح يوروپا عمدتا" از
يك لايه يخي پوشيده است و گواه قوي وجود دارد كه در زير
اين لايه مي تواند يك اقيانوس يخي يا حتي آب وجود داشته 
باشد. زماني كه فضاپيما هنگام پرواز خود بر فراز يوروپا
به قسمت پشت آن حركت نمود به طور موقتي ارتباط علائم 
راديويي آن با زمين قطع گرديد و پژوهشگران ناسا از اين 
موقعيت براي بررسي چگونگي تغيير علائم راديويي به هنگام 
ورود فضاپيما به منطقه سكوت استفاده كردند.]]>
</TEXT>
</DOC>
<DOC>
<DOCID>HAM2-781019-023</DOCID>
<DOCNO>HAM2-781019-023</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[آرامگاه عين القضاه همداني احداث مي شود]]>
</TITLE>
<TEXT>
<![CDATA[با توافق شهرداري و شوراي شهر همدان 
گروه شهرستانها: شهردار همدان گفت: به منظور تكريم و
بزرگداشت مقام علمي، عرفاني و مبارزاتي شاعر و عارف 
نامدار مرحوم عين القضاه همداني، شهرداري و شوراي شهر
همدان تلاش مي كنند تا متناسببا آوازه اين عارف عاليقدر
آرامگاهي را بنا كنند. 
به گزارش خبرنگار همشهري در همدان اميررضا يوسفيان در
جمع خبرنگاران اظهار داشت: براي احداث اين آرامگاه از
صاحبنظران و كارشناسان نظرخواهي شده و مقرر شده كه طرح 
اين آرامگاه به مسابقه گذاشته شود. وي افزود: دكتر اذكايي 
مورخ و اديب معاصر صاحبنام همداني نيز اعلام كرده است 
كه در صورت احداث اين بنا حدود 5 هزار جلد ازكتابهاي 
نفيس و ارزشمند كتابخانه شخصي اش را به كتابخانه اين بنا
تقديم خواهد كرد. 
وي خاطرنشان كرد: معاونت عمراني شهرداري همدان عهده دار
مسئوليتهاي اجرايي اين طرح شده و پيش بيني مي شود
دوستداران و علاقه مندان فراواني براي بازديد از آرامگاه 
عين القضاه همداني به شهر همدان سفر كنند. 
ابوالمعالي عبدالله بن ابي بكر محمدبن علي بن الحسن 
بن علي الميانجي ملقب به عين القضاه در سال 492 ه-. ق در
شهر همدان متولد شد. 
عين القضاتهمداني عارف، متفكر و مرشدي است كه بر
رياضيات، علوم ادبي، فقه، حديث، علم و كلام و فلسفه تسلط
كامل داشت و داراي تاليفات فراواني پيرامون اين علوم است. 
رساله علائيه، رساله جمالي، منيتالحيسوب، تفسير حقايق 
قرآن، زيدتالحقائق و رساله اماني از جمله تاليفات 
ارزشمند اين عالم بزرگ محسوب مي شود. 
عين القضاه همداني پس از عمري تحقيق و پژوهش در شهر
همدان به دستور ابوالقاسم در جزيني حاكم وقت شهر همدان 
به دار آويخته شد و وي را در يكي از قبرستانهاي داخل شهر
همدان به خاك سپردند. 
متاسفانه با گذشت ساليان بسيار از مرگ اين عالم صاحب نام 
همداني تاكنون مقبره اي براي بزرگداشت وي بنا نشده و
همين امر باعث شده كه اكثر همدانيان از محل دقيق قبر
وي بي اطلاع باشند.]]>
</TEXT>
</DOC>
<DOC>
<DOCID>HAM2-781019-024</DOCID>
<DOCNO>HAM2-781019-024</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[محور تاريخي ميدان جلفاي اصفهان بازسازي 
مي شود]]>
</TITLE>
<TEXT>
<![CDATA[گروه شهرستانها: طرح بازسازي و احياء محور تاريخي ميدان 
جلفاي اصفهان(محله ارمني نشين)و نماسازي بدنه اين 
منطقه به عنوان يكي از كارهاي مورد نظر دربخش بهسازي و
نوسازي شهر اصفهان به اجرا در مي آيد. 
به گزارش خبرنگار همشهري شهردار اصفهان در ديدار سال نو
مسيحي با اسقف اعظم ارامنه اين شهر و جنوب كشور و اعضاء
خليفه گري اصفهان همكاري و همفكري ارامنه را در مسائل 
شهري قابل تحسين دانست. 
دكتر كريون پاپيان اسقف اعظم ارامنه نيز با ابراز خرسندي 
از روابط صميمانه بين ارامنه و همشهريان مسلمان اصفهاني 
گفت: بدون شك هرچه روابط عميق ترباشد زمينه هاي رشد و
شكوفايي جامعه در ابعاد مختلف مهياتر و بلندآوازگي نظام 
مقدس جمهوري اسلامي ايران در زمينه توجه به حقوق 
اقليت ها بيشتر خواهد شد.]]>
</TEXT>
</DOC>
<DOC>
<DOCID>HAM2-781019-025</DOCID>
<DOCNO>HAM2-781019-025</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگهداري دام درخانه ها سلامت شهروندان 
خطرانداخته است
خرم آباد را به]]>
</TITLE>
<TEXT>
<![CDATA[گروه شهرستانها: با وجود تاكيدات مكرر شوراي بهداشت 
استان لرستان مبني بر جلوگيري از نگهداري دام در منازل و
اقدامات شهرداري براي جلوگيري از نگهداري دامها و رفت و
آمد آنها در مناطق مسكوني، هنوز هم در برخي مناطق حاشيه 
شهر خرم آبادافراد دامها را در زيرزمين خانه هايشان 
نگهداري مي كنند كه اين عمل وضعيت بسيار بدي از لحاظ
بهداشت و مسائل شهرنشيني براي مردم اين مناطق به وجود
آورده است. 
مردم خرم آباد با توجه به اين كه نگهداري دام در خانه ها
برخلاف مقررات و مسائل شهرنشيني و بهداشتي است و زندگي 
آنها را به خطر مي اندازد تاكيد دارند كه بايد
همه دستگاهها و مراجع ذيصلاح با هماهنگي و همكاري اين 
مشكل عمده را برطرف كنند. 
تعدادي از چوبداران نيز با تاييد اين مساله عقيده دارند
كه بايد مسئولان جايگاه ويژه اي با امكانات رفاهي و
امنيتي مناسب براي نگهداري و عرضه دام در بيرون از شهر
ايجاد كنند تا آنها مجبور نباشند دامهاي خود را با عبور
دادن از خيابانها در اماكن مسكوني نگهداري كنند. 
معاون خدمات شهري شهرداري خرم آباد در اين زمينه به 
خبرنگار همشهري گفت: موضوع نگهداري دام در خانه ها كه 
يكي از مشكلات عمده شهر خرم آباد است از سوي شهرداري 
پي گيري شده ولي به دليل نداشتن مجوز براي بستن محل هاي 
نگهداري دام در خانه ها هيچ گونه اقدام جدي از سوي 
شهرداري ميسر نشده است و موضوع در جلسه شوراي بهداشت 
استان و شهرستان مطرح و مقرر شده كه جهت اخذ مجوزهاي 
لازم از محاكم قضايي هماهنگي هاي لازم به عمل آيد تا
شهرداري بتواند از طريق قانوني از نگهداري دام در
خانه ها جلوگيري كند. 
بهاروند افزود: با سرمايه شركت تعاوني گوسفند داران خرم 
آباد و همكاري شهرداري ميدان نگهداري و عرضه دام در
منطقه گيلوران در كنار كشتارگاه خرم آباد احداث شده است 
كه با بهره برداري از آن، همه چوبداران در سطح شهر
جمع آوري و به محل مذكور انتقال مي يابند. 
وي با اشاره به اين كه نگهداري دام در خانه ها برخلاف 
قوانين و مقررات شهرنشيني است افزود: براي جلوگيري از
اين كار و رفع اساسي اين معضل بايد رسانه هاي گروهي با
ارائه پيام هاي بهداشتي مردم را با مشكلات و آثار سوء
اين كار آشنا كنند و با افرادي كه برخلاف اصول شهرسازي و
شهرنشيني و خواست مردم اقدام به نگهداري دام در خانه ها
مي پردازند، برخورد قانوني شود كه اين امر در شوراي 
بهداشت در دستور كار قرار گرفته است و در صورت اعلام به 
شهرداري با متخلفين برخورد جدي و قانوني خواهد شد.]]>
</TEXT>
</DOC>
<DOC>
<DOCID>HAM2-781019-026</DOCID>
<DOCNO>HAM2-781019-026</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرماندار ايرانشهر: ايرانشهر مي تواند
كانون صنعتي سيستان و بلوچستان باشد]]>
</TITLE>
<TEXT>
<![CDATA[گروه شهرستانها: فرماندار ايرانشهر با اشاره به مشكلات 
صنايع فعال در ايرانشهر تصريح كرد: مشكلي كه در بخش 
صنايع فعال ايرانشهر محسوس است مربوط به نبود ارتباط، 
تناسب و پيوند بين صنايع و توليدات آنهاست. 
به گزارش خبرنگار همشهري در زاهدان ميرشكاري افزود: با
وجود توليد محصول خرما در ايرانشهر كه 50 درصد توليد
خرماي بلوچستان است، متاسفانه به دليل نبود صنايع 
بسته بندي، عرضه مطلوب اين محصول با مشكل مواجه است و
اين در حالي است كه موافقت اصولي صنايع بسته بندي خرما
صادر شده اما تاكنون به بهره برداري نرسيده است. 
وي در زمينه كشت حنا، وسمه و گياهان صنعتي كه جنبه 
صادراتي دارد يادآور شد: به رغم اين كه اين محصولات در
كشورهاي آسياي مركزي از بازار پسندي مطلوبي برخوردارند
اما هنوز واحدي براي حناسازي در منطقه راه اندازي نشده 
است و نخستين كارگاه حناسازي در دهه فجر امسال افتتاح و
به بهره برداري مي رسد. 
فرماندار ايرانشهر گفت: به طور كلي صنايع تبديلي منطقه 
در خدمت صنايع موجود نيست و در اين رابطه بايد
برنامه ريزيهاي اصولي انجام شود و در صورت رفع مشكلات 
صنايع فعال در ايرانشهر منطقه توانايي تبديل شدن به قطب
صنعتي سيستان و بلوچستان را دارد.]]>
</TEXT>
</DOC>
<DOC>
<DOCID>HAM2-781019-027</DOCID>
<DOCNO>HAM2-781019-027</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[راه آهن زاهدان - ميرجاوه بازسازي شد]]>
</TITLE>
<TEXT>
<![CDATA[گروه شهرستانها: مديركل راه آهن سيستان و بلوچستان گفت: 
بازسازي ريل هاي فرسوده راه آهن زاهدان - ميرجاوه و تعويض 
ريل هاي غيراستاندارد سرقوسهاي واقع در مسير آن پايان 
يافت و خطر مثلث در ايستگاه زاهدان نيز برطرف شد. 
به گزارش خبرنگار همشهري از زاهدان، وي افزود: به منظور
تردد مطمئن و سريع قطارهاي باري و مسافري در طول مسير
ايستگاه مرزي ميل 72 تا زاهدان، به احداث 28 دهنه پل، 
ترفيع خاكريز و ايجاد سيل بند به طول 75 كيلومتر در
مقاطع حساس اقدام شده است كه در تردد سريع قطارهاي باري 
و مسافري اعزامي ازپاكستان نقش موءثري خواهد داشت. 
پناهي يادآور شد: در جهت انطباق راه آهن منطقه با
استانداردهاي بين المللي طرح تعويض مخازن و نصب
تلمبه هاي كامپيوتري جايگاه سوخت اختصاصي راه آهن با بيش 
از 50 درصد پيشرفت كاري و تعويض كابلهاي برق ايستگاه 
زاهدان به طول 1500 متر انجام شده است.]]>
</TEXT>
</DOC>
<DOC>
<DOCID>HAM2-781019-028</DOCID>
<DOCNO>HAM2-781019-028</DOCNO>
<ORIGINALFILE>/1378/781019/shrst.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[دور ايران بگرديم]]>
</TITLE>
<TEXT>
<IMAGE>/1378/781019/p8-1.jpg</IMAGE>
<![CDATA[
عكس: مهدي كشتكار منطقه قلات، حومه شيراز در زمستان 
كوتاه از سراسر كشور
گشايش مجتمع آموزش كودكان استثنايي ديواندره 
سنندج- خبرنگار همشهري: مجتمع آموزشي 12 كلاسه كودكان 
استثنايي ديواندره گشايش يافت. كلاسها و امكانات جانبي 
اين مجتمع در يكهزار و 878 متر مربع زيربنا احداث و براي 
ساخت آن يك ميليارد ريال هزينه شده است. زمين اين 
آموزشگاه نيز از سوي يك فرد خير اهدا شده است. 
به گفته مسئولان، در حال حاضر 64 دانش آموز دختر و پسر
كم توان ذهني، ناشنوا و چند معلوليتي تا پايه پنجم 
ابتدايي در اين آموزشگاه آموزش مي بينند. 
واگذاري 330 هكتار زمين در چهارمحال و بختياري 
شهر كرد- خبرنگار همشهري: به منظور اجراي طرحهاي كشاورزي 
و توسعه باغها در قالب طرح طوبي در استان چهار محال و
بختياري، 330 هكتار از اراضي منابع ملي در قالب 8 طرح به 
متقاضيان واگذار شد. رئيس روابط عمومي جهاد سازندگي استان 
گفت: اجراي اين طرحها در شهرستانهاي شهر كرد، اردل، 
بروجن و لردگان براي 320 نفر شغل ايجاد مي كند. 
وي از واگذاري 280 هكتار از اراضي ملي شهرستان اردل به 
280 نفر از متقاضيان از جمله مهمترين اين طرحها ياد كرد
و افزود: با توجه به ميزان بيكاري و محروميت دراين 
شهرستان، اجراي اين طرح در توليد و اشتغال منطقه، سهم به 
سزايي خواهدداشت. 
گشايش حوزه علميه مهديشهر
سمنان- خبرنگار همشهري: مركز حوزه علميه فاطميه مهديشهر
سمنان گشايش يافت ساختمان اين مركز با زيربناي يكصد و
پنجاه مترمربع ساخته شده و 90 ميليون ريال هزينه احداث، 
آن را مردم مهديشهر پرداخته اند. 
در اين مركز علمي كه مخصوص آموزش خواهران است، كليه 
علاقه مندان به علوم حوزوي مي توانند ادامه تحصيل دهند. 
تامين روشنايي معابر جديد شهر ايلام 
ايلام- خبرنگار همشهري: مسئول روابط عمومي شركت توزيع 
نيروي برق استان ايلام، از آغاز اجراي طرح روشنايي معابر
جديد شهر ايلام خبر داد. وي گفت: در اجراي اين طرح، 
بلوارهاي امام(ره)، سيدالشهداء و دانشجو و ميدانهاي 
امام(ره)، كميته و 22 بهمن شهر ايلام تا دهه فجر امسال 
با استفاده از پايه هاي تلسكوپي 15 و 21 متري با لامپهاي 
داراي نور زرد روشن خواهد شد. 
تشكيل ستاد احياء تفسير در كاشان 
كاشان- خبرنگار همشهري: به منظور ترويج و توسعه 
فعاليتهاي قرآني، ستاد احياء تفسير قرآن در كاشان تشكيل 
شد. دبير اين ستاد افزود: ستاد تفسير قرآن با هدف 
ساماندهي و گسترش تفسير قرآن در منطقه، توسعه جلسات و
فعاليتهاي تفسيري، تغذيه جلسات قرآني، تربيت تفسيرگويان 
مطلع و ارائه شيوه هاي جديدبيان، تفسير قرآن را پيگيري 
كرده است.]]>
</TEXT>
</DOC>
<DOC>
<DOCID>HAM2-781019-029</DOCID>
<DOCNO>HAM2-781019-029</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[با درخواست رئيس قوه قضائيه مقام معظم 
رهبري 1026زنداني راعفو كردند]]>
</TITLE>
<TEXT>
<![CDATA[تهران، خبرگزاري جمهوري اسلامي: حضرت آيت الله خامنه اي 
رهبر معظم انقلاب اسلامي به مناسبت فرا رسيدن عيد سعيد
فطربا عفو تعدادي از محكومان دادگاههاي انقلاب اسلامي، 
عمومي ونظامي سراسر كشور موافقت فرمودند. 
متن نامه رييس قوه قضاييه و موافقت مقام معظم رهبري به 
اين شرح است: 
بسم الله الرحمن الرحيم 
محضر مبارك حضرت آيت الله خامنه اي مقام معظم رهبري 
(دام ظله الوارف)با عرض سلام، فرارسيدن عيد سعيد فطر را
به آن حضرت و مسلمين جهان تبريك عرض نموده و به ميمنت 
اين روز خجسته در اجراي بند 11 از اصل يكصد و دهم قانون 
اساسي جمهوري اسلامي ايران فهرست اسامي تعداد 1026 نفر
از محكومان دادگاههاي انقلاب اسلامي، عمومي و نظامي 
سراسر كشور را كه مراحل رسيدگي وكارشناسي آن در كميسيون 
عفو اداره سجل كيفري و عفو و بخشودگي سپري شده و واجد
شرايط پيشنهاد عفو تشخيص داده شده اند، تقديم مي گردد. 
اميد است ازطرف آن مقام معظم مشمول عفو و رافت اسلامي و
مورد عنايت حضرتعالي قرار گيرند(والامراليكم). 
متن پاسخ مقام معظم رهبري به شرح زير است: 
بسم الله الرحمن الرحيم 
باسلام و تحيت و تبريك متقابل به مناسبت حلول عيد سعيد
فطرپيشنهاد عفوو تقليل مجازات نامبردگان مورد قبول است و
همانطور كه مرقوم فرموده ايدمعفو گرديدند. 
والسلام عليكم 
سيد علي خامنه اي]]>
</TEXT>
</DOC>
<DOC>
<DOCID>HAM2-781019-030</DOCID>
<DOCNO>HAM2-781019-030</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[مقام معظم رهبري در خطبه هاي نماز عيد
سعيد فطر: ملت به نمايندگاني احتياج دارد
كه قصد خدمت داشته باشند]]>
</TITLE>
<TEXT>
<IMAGE>/1378/781019/p1-1.jpg</IMAGE>
<![CDATA[
* آيت الله خامنه اي: داشتن ايمان، انقلابي بودن، اعتقاد
به مباني اسلام، انقلاب، امام و استقلال مردم، معيارهاي 
تشكيل يك مجلس مردمي است 
نماز عيد سعيد فطر روز گذشته در سراسر كشور برگزار شد. 
در مراسم نماز عيد فطر مردم تهران به حضرت آيت الله 
خامنه اي مقام معظم رهبري اقتدا كردند. 
به گزارش ايرنا رهبر معظم انقلاب اسلامي در خطبه اول 
نماز عيد فطر كه در مصلاي بزرگ تهران برگزار شد عيد سعيد
فطر را به مسلمانان جهان و ملت رشيد و موءمن ايران تبريك 
گفتند و عموم مردم را به حفظ دستاورد الهي ماه مبارك 
رمضان در طول سال فرا خواندند. 
مقام معظم رهبري از عيد فطر به عنوان عيد عبادت و مغفرت 
ياد كردند و فرمودند: رياضت الهي و شرعي در ماه رمضان، 
خويشتن داري و صبر بر گرسنگي و تشنگي و مبارزه با هواي 
نفس و شهوات انساني موجب تقويت ملكات نيك و خصال و صفات 
ارزشمند الهي در انسان مي شود و انساني كه به بركت ماه 
رمضان قدرت مبارزه با نفس پيداكرده است بايد بتواند اين 
دستاورد بزرگ را براي خود حفظ كند. 
حضرت آيت الله خامنه اي ظلمها، تزويرها، نامردمي ها، 
بي عدالتي ها، جنگهاي ظالمانه و روحيه تسليم پذيري در
ميان ملتها را نتيجه پيروي ازهواي نفس دانستند و فرمودند: 
انسان رستگار كسي است كه بتواند بر خواهش هاي نفس غلبه 
پيدا كند و ماه رمضان اين فرصت را در اختيار انسان قرار
مي دهد تا ارتباط خود را با خدا در طول سال حفظ و محكم 
نمايد. 
رهبر معظم انقلاب اسلامي در پايان خطبه اول نماز با
استناد به روايتي از مولاي متقيان امام علي(ع)فرمودند: 
عيد واقعي براي كسي است كه خداوندمتعال روزه، نماز و
عبادت او را درماه مبارك رمضان قبول كرده باشد ومردم 
مومن ومسلمان ايران بايد با اجتناب از محارم الهي، همه 
دوره سال رابراي خود به عيد تبديل كنند. 
رهبر معظم انقلاب اسلامي در خطبه دوم نماز بر اهميت 
انتخابات ششمين دوره مجلس شوراي اسلامي تاكيد كردند و
شركت در اين انتخابات را يك تكليف الهي، اسلامي، وجداني و
ملي براي ملت ايران دانستند. 
حضرت آيت الله خامنه اي فرمودند: ملت عزيز و موءمن ايران 
با نام خداشروع كرده و به پيش رفته و بانام خدا هم به 
راه خود ادامه مي دهد و پنج دوره انتخابات مجلس شوراي 
اسلامي تا به امروز يك آزمايش بزرگ و مايه افتخار براي 
ملت ايران بوده است. 
مقام معظم رهبري با بيان اينكه انتخابات در بسياري از
كشورها بادعوا، درگيري و گاهي خونريزي انجام مي شود، 
فرمودند: بيست سال است كه انتخابات پرشور مردم در بخشهاي 
مختلف از جمله در مجلس شوراي اسلامي باسلامت، متانت و
آرامش صورت مي گيرد واين بارهم به فضل پروردگار
انتخاباتي با آرامش، شور و شعور مردم و شركت همگاني صورت 
خواهد گرفت. رهبر معظم انقلاب با اشاره به فعال بودن 
دستهايي براي متشنج كردن محيط انتخابات مجلس ششم فرمودند: 
اين دستهامي كوشند تادر محيط جامعه بحران سازي مصنوعي 
ايجاد كنند، اين دستها، دستهاي بيگانه و خائن هستند. 
حضرت آيت الله خامنه اي بر ضرورت هوشياري ملت ايران 
تاكيد كردند و خطاببه نامزدهاي انتخاباتي افزودند: كساني 
كه خود را براي نامزدي آماده كرده اند، نيت خود را نيت 
خدايي كنند، اين ملت به نماينده اي احتياج دارد كه قصد
خدمت داشته باشد زيرا كسي كه اين پست و صندلي را
براي نام و نان خود و مقاصد سياسي خود دنبال مي كند به 
حال اين مردم مفيدواقع نخواهد شد. 
مقام معظم رهبري از داشتن ايمان، انقلابي بودن، اعتقاد
به مباني اسلام و انقلاب و اعتقاد به امام و استقلال 
مردم به عنوان معيارهايي براي تشكيل يك مجلس مردمي از
عناصر خالص و متدين نام بردند و فرمودند: مردم بايد چنين 
كساني را انتخاب كنند و انتخاب نيزخواهند كرد. 
رهبر معظم انقلاب اسلامي متهم كردن دستگاههاي قانوني 
انتخابات ازجمله وزارت كشور و شوراي نگهبان را" كاري غلط
و خطا" توصيف كردند وفرمودند: دستگاههاي قانوني اعم از
وزارت كشور كه مجري انتخابات است وشوراي نگهبان كه ناظر
بر انتخابات است هر كدام وظيفه اي دارند و اگر ميان آنها
در مورد مسئله اي اختلاف باشد، بايد ميان خودشان حل كنند
اما بعضي مايل هستند به دنبال سياست جنجال آفريني اين و
آن رابه كارهايي كه شان مسئول اسلامي نيست متهم كنند. 
حضرت آيت الله خامنه اي بر لزوم رعايت قانون به عنوان 
يك ملاك ثابت قطعي تاكيد كردند و فرمودند: قانوني كه 
مجلس شوراي اسلامي تصويب و شوراي نگهبان آن راتاييد كرده 
براي همه معتبر و حجت است، چه كسي آن را بپسندد ويا
نپسندد، همه موظفند به قانون عمل كنند. 
مقام معظم رهبري در پايان سخنانشان ولادت حضرت مسيح(ع)،
عيسي روح الله را به همه متدينين عالم، بويژه مسلمانان و
مسيحيان ايران، تبريك گفتند.]]>
</TEXT>
</DOC>
<DOC>
<DOCID>HAM2-781019-031</DOCID>
<DOCNO>HAM2-781019-031</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[بنابه شنيده هاي غير رسمي هيات نظارت 
صلاحيت گروهي از نمايندگان 
شوراي نگهبان 
فعلي مجلس را رد كرد]]>
</TITLE>
<TEXT>
<![CDATA[گروه سياسي: در پي پايان يافتن مهلت اظهار نظر هيات هاي 
نظارت استانها و هيات مركزي نظارت در خصوص تعيين صلاحيت 
كانديداهاي انتخابات مجلس ششم، مهلت قانوني شوراي نگهبان 
براي رسيدگي به شكايات داوطلبان رد صلاحيت شده از روز
گذشته آغاز شد. 
يك مقام مسئول در وزارت كشور در گفتگو با خبرنگار همشهري 
ضمن اعلام اين خبر در مورد نام كانديداهاي شاخص رد
صلاحيت شده اظهار بي اطلاعي كرد و گفت: تا اين لحظه 
(ساعت تنظيم خبر، 19 بعدازظهر)هنوز به وزارت كشور فهرست 
اسامي كانديداهاي رد صلاحيت شده از سوي هيات نظارت ابلاغ 
نشده است. 
بنابه شنيده هاي غير رسمي در ميان كانديداهاي رد صلاحيت 
شده احتمالي اسامي گروهي از چهره هاي شناخته شده و
فعالان سياسي جبهه دوم خرداد به چشم مي خورد كه از آن 
ميان مي توان به اسامي زير اشاره كرد: دكتر ابراهيم يزدي، 
هادي قابل، اعظم طالقاني، علي صالح آبادي، محسن آرمين، 
بهزاد نبوي، عباس عبدي، هاشم صباغيان، حميدرضا جلايي پور، 
عبايي خراساني، فضل الله صلواتي، مهرزاد صدقياني، 
شهربانو اماني، تاج الدين، هاشم آغاجري و سيد هادي 
خامنه اي. 
همچنين بنابه همين شنيده ها در ميان افراد رد صلاحيت شده 
اسامي حدود شصت تن از نمايندگان فعلي مجلس نيز به چشم 
مي خورد كه صلاحيت آنان براي حضور در انتخابات مجلس ششم 
به تاييد هيات مركزي نظارت نرسيده است.]]>
</TEXT>
</DOC>
<DOC>
<DOCID>HAM2-781019-032</DOCID>
<DOCNO>HAM2-781019-032</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[آيت الله جنتي مخالفان نظارت استصوابي را
به شبهه سازي وتشويش آفريني متهم كرد]]>
</TITLE>
<TEXT>
<![CDATA[تهران- خبرگزاري جمهوري اسلامي: آيت الله احمد جنتي 
دبير شوراي نگهبان در خطبه هاي نماز جمعه اين هفته تهران 
به عده اي كه به گفته او به ايجاد شبهه در مورد انتخابات 
اقدام كرده اند هشدار داد كه اذهان مردم را مشوش نكنند. 
وي گفت: بگذاريد مردم به كار خود مشغول باشند و آنان را
در اين ماه مبارك وادار به اعمال شر نكنيد. آيت الله جنتي 
گفت: عده اي در مورد انتخابات مشغول تشويش اذهان 
عموم هستند كه پاسخ مقتضي به آنان پس از فرو نشستن 
گرد و غبارهاي موجود داده خواهد شد. 
وي از قانون انتخابات به عنوان قانوني بد ياد كرد و گفت: 
به جاي اينكه دلشان به حال ما بسوزد كه درايام ماه مبارك 
به امرسنگين انتخابات پرداختيم، عليه ما جوسازي مي كنند. 
خطيب نماز جمعه تهران بر لزوم پرهيز امت اسلام از گناهان 
فردي و جمعي در جامعه اسلامي تاكيد كرد. 
امام جمعه موقت تهران با برشمردن انواع گناهاني كه ممكن 
است توسط موءمنان صورت بگيرد، گفت: انجام هريك از گناهان 
با توجه به احاديث ائمه اطهاربه يك سري آثار مشخص منفي 
ختم مي شود. 
وي از ماه مبارك رمضان به عنوان بزرگترين نعمت خداوند به 
بندگان يادكرد كه فرصتي فراهم مي شود تا با عبادات، 
گناهان بندگان بخشيده شود. 
دبير شوراي نگهبان در خطبه دوم نمازگفت: اگرروزي 
ناچارشويم دلايل رد صلاحيت نامزدهاي ششمين دوره انتخابات 
مجلس شوراي اسلامي را اعلام مي كنيم. 
امام جمعه موقت تهران در عين حال ابراز اميدواري كرد: 
كار به آنجاكشيده نشود و ما نمي خواهيم پرده دري شود كه 
تيرگي دل مي آورد.]]>
</TEXT>
</DOC>
<DOC>
<DOCID>HAM2-781019-033</DOCID>
<DOCNO>HAM2-781019-033</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اعتراض امام جمعه اصفهان به طرح جديد
شوراي نگهبان براي رد صلاحيت نامزدهاي 
نمايندگي]]>
</TITLE>
<TEXT>
<![CDATA[اصفهان- خبرگزاري جمهوري اسلامي: نماينده ولي فقيه و
امام جمعه اصفهان گفت: مردم ما كساني را به عنوان 
نماينده براي مجلس ششم انتخاب كنند كه حامي حماسه دوم 
خرداد و رئيس جمهوربوده و چوب لاي چرخ دولت نگذارند. 
آيت الله سيد جلال الدين طاهري در خطبه هاي نماز جمعه 
اصفهان درعين حال ابرازاطمينان كرد: مردم همانطوري كه 
حماسه دوم خرداد را آفريدندبا حضور در پاي صندوق هاي راي، 
دوم خرداد ديگري را مي آفرينند. 
وي در ادامه هشدار داد: از برخي شواهد و قرائن بر
مي آيد كه در اين دوره از انتخابات، عده اي قصد دارند
نظر خود را به عنوان اقليت بر اكثريت مردم تحميل كنند. 
آيت الله طاهري تاكيد كرد: من به اينها خيرخواهانه 
نصيحت مي كنم اشتباه نكنيد، به مردم بي اعتماد نباشيد و
بگذاريد مردم هر كسي را كه خواستندانتخاب كنند. 
نماينده ولي فقيه و امام جمعه اصفهان آنگاه به بررسي 
صلاحيت نامزدهاتوسط هيات هاي نظارت اشاره كرد و گفت: اين 
استشهاداتي كه اخيرا شوراي نگهبان تهيه كرده يك چيز
من درآوردي است وي تصريح كرد: اين استشهاداتي 
كه براي بررسي صلاحيت ها مطرح شده هيچ ريشه قانوني ندارد
و در مردم ايجاد بدبيني مي كند. 
امام جمعه گرگان نيز از روند رسيدگي به صلاحيت ها ابراز
نگراني كرد و گفت: ملت آگاه و شريف ايران مجلسي مي خواهد
كه نه تابع دولت باشد و نه مزاحم دولت، بلكه همكار و
مراقب دولت باشد. 
آيت الله سيدكاظم نورمفيدي درآخرين نمازجمعه ماه مبارك 
رمضان بااشاره به اهميت همكاري مجلس ودولت افزود: 
مامجلسي مي خواهيم كه نقد وانتقاد ازدولت را از موضع 
دوستانه و برادرانه بيان كند وضمن بيان انتقادات سازنده، 
راه حلهاي مناسب ارائه دهد. 
وي گفت: متاسفانه برخي ازافراد وجريانها، مجلسي 
مي خواهند كه درتقابل و ضديت بادولت و يادر كل تابع دولت 
باشد كه هردو تفكر نادرست است. 
نماينده ولي فقيه دراستان گلستان اظهار داشت: امروز همه 
بايد بدنبال مجلسي باشيم كه تمام تلاشش رفع مشكلات جامعه 
باشد نه ايجاد تشنج ودرگيري. 
وي بااشاره به جايگاه دولت آقاي خاتمي يادآورشد: امروز
دولت آقاي خاتمي چهره زيبايي از نظام جمهوري اسلامي 
ايران درسطح بين الملل ترسيم نموده كه اين، مورد رضايت 
منافقان و ساير دشمنان نظام اسلامي نيست و همه بايدمراقب
باشند نمايندگاني به مجلس بفرستند كه همكار دولت باشد.]]>
</TEXT>
</DOC>
<DOC>
<DOCID>HAM2-781019-034</DOCID>
<DOCNO>HAM2-781019-034</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[مقام معظم رهبري در ديدار مسئولان 
بلندپايه نظام: اتحادميان مسلمانان لازمه 
نجات دنياي اسلام از ابتلائات گوناگون است]]>
</TITLE>
<TEXT>
<![CDATA[تهران- خبرگزاري جمهوري اسلامي: حضرت آيت الله خامنه اي 
رهبر معظم انقلاب اسلامي صبح روز گذشته در ديدارمسئولان 
نظام و مقامات عاليرتبه كشوري و لشكري با ايشان، ضمن 
سخناني ميانجيگري آمريكا ميان دولت غاصب صهيونيستي و
برخي از كشورهاي عربي راباتوجه به كمكهاي بي دريغ آمريكا
به رژيم صهيونيستي، اقدامي باطل، ناعادلانه و برخلاف 
مصالح دنياي اسلام توصيف كردند و بازگشت به اسلام و
اتحادبين مسلمانان را لازمه نجات دنياي اسلام از
گرفتاريها و ابتلائات گوناگون دانستند. مقام معظم رهبري 
مشكلات مختلف دنياي اسلام بويژه در مناطق قفقاز، اروپا، 
چچن، فلسطين و كشورهاي مجاور آن را خاطرنشان كردند و
فرمودند: درشرايطي كه مسلمانان از عقب ماندگي، فقر و جهل 
رنج مي برند و از كاروان تمدن بشري به ميزان زيادي عقب
مانده اند، ذخاير اسلامي مي تواند مسلمانان را از وضع 
موجود نجات دهد و علاج گرفتاريها و ابتلائات دنياي اسلام 
نيز دربازگشت به اسلام، معنويت و احكام اسلامي از يكسو و
اتحاد مسلمانان از سوي ديگر است. 
حضرت آيت الله خامنه اي از فشار فزاينده قدرتهاي 
استكباري بر دنياي اسلام و بويژه دولتها و ملتهاي پايبند
به ارزشهاي اسلامي سخن گفتند وفرمودند: شان عيد سعيد فطر
اقتضا مي كند كه ملتهاي مسلمان به اين مناسبت از عوامل 
پيشرفت به عنوان وسيله و پرچمي براي سعادت خود
استفاده كنند و درسايه اتحاد كلمه، نرم شدن دلها و
ايستادن در كنار يكديگر، مشكلات خود را مرتفع سازند. 
رهبر معظم انقلاب اسلامي، توجه آحاد امت اسلام، دولتهاي 
اسلامي، علما، روشنفكران و فعالان دنياي اسلام را به 
همراه شدن معنويت با پيشرفت علمي، مدني، سياسي و اقتصادي 
جلب كردند و فرمودند: دنياي ماديگري تمدن غرب، با وجود
اين همه نعمت، ثروت و پيشرفت، به خاطر كمبود معنويت 
نتوانسته است احساس سعادت واقعي را براي آحاد مردم به 
ارمغان آورد و بدون ترديدتوام شدن معنويت با پيشرفت علمي، 
مدني، سياسي و اقتصادي مي تواند مسيرپيشرفت زندگي بشر
را از تنگناها، گردابها و باتلاقها به سوي رستگاري ونجات 
تغيير دهد. 
رهبر معظم انقلاب اسلامي ارتباط اعياد اسلامي با معنويات 
را نشان دهنده اهميت جنبه هاي معنوي و الهي در شئون 
مختلف زندگي مسلمانان دانستند و درپايان سخنانشان از
وحدت ميان مسلمانان و اجتناب از بغض، كينه و كدورت به 
عنوان مهمترين مساله اجتماعي مورد تاكيد اسلام ياد كردند. 
بر پايه همين گزارش پيش از سخنان مقام معظم رهبري، 
حجت الاسلام والمسلمين سيد محمد خاتمي رئيس جمهوري در
سخنان كوتاهي عيد سعيد فطر را به رهبرمعظم انقلاب اسلامي، 
مراجع عظام و ملت مسلمان ايران تبريك گفت و با تاكيدبر
اهميت وحدت و همدلي ميان جوامع مختلف مسلمان، اظهار
اميدواري كرد كه امت اسلام با استفاده از نيروي سرشار
مادي و برخورداري از موفقيتهاي ممتازجهاني و سوق الجيشي 
و نيز با بهره گرفتن از بركات قرآن كريم و معنويت حاصل 
از ماه مبارك رمضان بتواند به جايگاه رفيعي در عرصه جهان 
و تاريخ دست يابد.]]>
</TEXT>
</DOC>
<DOC>
<DOCID>HAM2-781019-035</DOCID>
<DOCNO>HAM2-781019-035</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ابراز تاسف لندن از چاپ مطلب ضد ايراني 
در يك نشريه انگليسي]]>
</TITLE>
<TEXT>
<![CDATA[تهران- خبرگزاري جمهوري اسلامي: سفير انگليس در تهران 
گفت: انگليس مشتاقانه منتظر سفر وزيرامور خارجه ايران به 
اين كشور است. "نيكلاس براون "درمراجعت خود از لندن در
ملاقات با حميدرضا آصفي افزود: سفر آتي وزيرامور خارجه 
ايران به لندن از اهميت خاصي برخوردار است. وي با بيان 
اينكه" مقاله كوتاهي كه در يك روزنامه انگليسي به چاپ 
رسيده است، به هيچوجه موضع و نظر دولت انگليس نمي باشد"،
از اينكه اين مقاله احساسات مردم را جريحه دار ساخته است، 
اظهار تاسف كرد. سخنگوي وزارت امورخارحه كشورمان نيز در
اين ملاقات اظهار داشت: مردم مسلمان ايران به آرمان هاي 
انقلابي و راه امام خود پايبند بوده و بر احترام به 
ارزشهاي اسلامي پاي مي فشارند. ياد آور ميشود روزنامه 
تايمز در شماره دبروز خود خلاصه اي از نامه سفارت ايران 
در لندن در اعتراض به روزنامه مزبور را چاپ كرد.]]>
</TEXT>
</DOC>
<DOC>
<DOCID>HAM2-781019-036</DOCID>
<DOCNO>HAM2-781019-036</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[حكمران كرملين در آخرين دهه قرن بيستم]]>
</TITLE>
<TEXT>
<IMAGE>/1378/781019/p5-3.jpg</IMAGE>
<![CDATA[
سرزمين شوراها پس از فروپاشي در سيطره مردي بود كه مستي 
و بيماري مشهورترين ويژگي هايش به شمار مي رود
]]>
<IMAGE>/1378/781019/p5-2.jpg</IMAGE>
<![CDATA[
يلتسين طي 9 سالي كه قدرت را در دست داشت دو چهره كاملا" 
متفاوت از خود به جهانيان نشان داد: يك سياستمدار قاطع 
كه فرمان حمله تانكها به پارلمان را صادر كرد و يك 
سياستمدار ضعيف و بيمار كه در حاشيه قدرت قرار گرفته بود
]]>
<IMAGE>/1378/781019/p5-1.jpg</IMAGE>
<![CDATA[
در پايان قرن بيستم، مردي كه با پايان دادن به هزار سال 
حكومت مطلقه بر پهناورترين كشور دنيا اولين رهبر منتخب
اين كشور شددر اوج ضعف و بيماري به تاريخ پيوست. 
بوريس يلتسين رئيس جمهوري روسيه تنها چند ساعت قبل از
آغاز قرن جديد به طورغيرمنتظره استعفاي خود را اعلام كرد. 
اما تا زمانيكه نتيجه ماموريت خودخوانده يلتسين براي 
تغيير ماهيت ديكتاتوري توتاليتر به دمكراسي قرن بيست و
يكم روشن نشود، تاريخ نمي تواند در مورد وي قضاوت كند. 
يلتسين هنگام وداع با مردم روسيه گفت، قدرت را به 
ولاديميرپوتين نخست وزير محبوبش منتقل مي كند. 
وقتي يلتسين قدرت را به دست گرفت از نظر جسمي قدرتمند و
سرحال بود و با صدايي رسا سخنراني هاي آتشين مي كرد. اما
در پايان دوره رياستش ضعف جسماني و عدم محبوبيت مردمي وي 
را به حاشيه رانده و منزوي كرده بود. 
يلتسين با اتهامات بسياري در مورد دادن اختيار و اجازه 
به دوستان و اطرافيان براي سوءاستفاده از قدرت و فساد
مالي در حكومت روبرو بود. 
علاقه شديد او به قدرت تنها صفتي بود كه مخالفان كرملين 
در داخل و خارج در مورد آن اتفاق نظر داشتند. آنها
مي گفتند يلتسين حفظ قدرت را به منافع ملي ترجيح مي دهد. 
بسياري، عزل چهار نخست وزير طي 17 ماه را نوعي نمايش 
قدرت توسط يلتسين مي دانستند. وقتي كرملين اعلام كرد
رئيس جمهوري، ولاديمير پوتين را به عنوان نخست وزير
معرفي كرده است هيچ كس فكر نمي كرد اين كار از روي طرح و
نقشه قبلي انجام شده و عمر نخست وزيري او را مانند
نخست وزيران قبلي بيش از يك سال نمي دانستند. اما او طي 
چند ماه در ميان مردم روسيه محبوبيت يافت. 
يلتسين حتي در روزهاي حساس و تعيين كننده دهه 1980، 
زمانيكه به عنوان رهبر جنبش اصلاح طلب ظهور كرد، همواره 
در ميان نخبگان مسكو يك غريبه به حساب مي آمد. 
جنبش دمكراسي روسيه عمدتا" توسط روشنفكران شهري و
مخالفاني از مسكو و لنينگراد رهبري مي شد كه با
سخنرانيها و مقالات خود در روزنامه ها، ميخائيل گورباچف 
رهبر شوروي را تحت فشار مي گذاشتند. يلتسين روشنفكر نبود. 
اما وقتي كه مردم در گروههاي وسيع به خيابانها ريختند، 
شخصيت كاريزماتيك او موجب شد كه در راس مخالفان و
معترضان قرار گيرد. 
روشنفكران به يلتسين نياز داشتند زيرا بدون او افكار
آنها نه تنها عملي نمي شد بلكه مجالي هم براي مطرح كردن 
نمي يافت. 
در سال 1991 يلتسين بر بالاي تانك رفت و با مشت گره كرده 
خشم خود را نسبت به حاميان گورباچف نشان داد. 
يك ماه قبل از استعفاي يلتسين، بيل كلينتون رئيس جمهوري 
آمريكا از اين صحنه به عنوان "يكي از مهمترين لحظات 
زندگيش به عنوان يك شهروند كره زمين "نام برد. 
دوران پيش از رسيدن به قدرت 
بوريس نيكولايويچ يلتسين در اول فوريه 1931 در يك 
خانواده فقير روستايي متولد شد. خانواده او در يك خانه 
محقر يك اتاقه زندگي مي كردند. يلتسين در نزديكترين شهر
به روستاي محل زندگيش تحصيل كرد و در رشته مهندسي 
شهرسازي فارغ التحصيل شد او در اوايل سومين دهه از عمرش 
به حزب كمونيست پيوست. در سال 1976 رئيس حزب كمونيست شهر
سوردلاوسك شد90 سال بعد زماني كه ميخائيل گورباچف رهبر
شوروي شد، او براي تصدي رياست حزب كمونيست در مسكو به 
اين شهر فرا خوانده شد. اما در دهه 1980 زمانيكه يلتسين 
شروع به صحبت در مورد لزوم اصلاحات كرد، حزب كمونيست او
را به تكروي محكوم كرد و در سال 1987 از سمتش بركنار شد. 
بعد از اين جريان يلتسين دچار ضعف شديد جسماني شده و در
بيمارستان بستري شد اما با اين حال براي شركت در يك نشست 
حزبي چهارساعته احضار شد. يكي از شركت كنندگان در آن 
نشست وضعيت جسماني بسيار بد يلتسين را در آن جلسه به ياد
مي آورد. 
يلتسين چگونه به قدرت رسيد
ميليونها روسي كه از روند كند اصلاحات گلايه داشتند
پشت سر يلتسين صف كشيدند و طولي نكشيد كه بزرگترين 
گردهمايي اعتراض آميزي كه از زمان ولاديمير لنين، روسيه 
مانند آن را نديده بود به رهبري يلتسين برگزار شد. 
در سال 1989 او در انتخابات كنگره خلق شوروي به پيروزي 
چشمگيري دست يافت. يك سال بعد رئيس پارلمان روسيه شد كه 
در آن زمان هم بزرگترين جمهوري اتحاد شوروي بود. اولين 
سفر يلتسين به آمريكا در سال 1989 حقايق بيشتري را در
مورد ويژگيهاي شخصي او روشن كرد. خبرنگاران آمريكايي 
براي اولين بار ولي نه آخرين بار نوشتند يلتسين مست بوده 
است. واشنگتن پست نوشت، يلتسين بسيار سرحال بود و در
حاليكه تلوتلو مي خورد جلوي دوربين خبرنگاران حاضر شد. 
در ژوئن 1991 او با پيروزي در اولين انتخابات شوروي به 
عنوان رئيس جمهوري روسيه انتخاب شد، در آن زمان روسيه 
هنوز بخشي از اتحاد جماهير شوروي بود. 
دو ماه بعد او با امضاي پيماني با رهبران اوكراين و
بلاروس اتحاد جماهير شوروي را منحل كرد. 
اصلاحات مشكل آفرين 
اما اين دوران شيرين، خيلي طول نكشيد اداره و ساختن 
روسيه بسيار دشوارتر از سرنگوني رژيم شوروي بود. يلتسين 
اصلاح طلبان جوان را به خدمت گرفت و در راس كار قرار داد
تا طي روند اصلاحات نظام حاكم بر كشور را به سرعت از
" نظام فرمايشي "به نظام بازار تغيير دهند. 
اما تاثيرات اوليه اصلاحات اصلا" مطلوب نبود، ركود
اقتصادي، بيكاري و كاهش توليد نتيجه اي نبود كه 
اصلاح طلبان و خود يلتسين انتظارش را داشتند. 
اوضاع بد اقتصادي بر روي مردم تاثير بسيار بدي گذاشت و
امكانات رفاهي و بهداشتي و درماني هم كاهش يافت. 
خصوصي سازي باعث شد مردم عادي صاحبخانه و املاك خود
شوند اما نتيجه منفي ديگري هم داشت. خصوصي سازي موجب شد
تعداد زيادي از موءسسات تجاري به دست گروههاي خاصي بيافتد
و با افزايش سود اين موءسسات اين گروهها هم روز به روز
ثروتمند مي شوند. 
عده اي سرعت بيش از اندازه اين اصلاحات و عده اي كندي 
اين روند و سطحي بودن آن را علت ناموفقيت اصلاحات 
مي دانند. اما علت هر چه بود، در ميان مردم محبوبيتي 
نيافت. 
در اين ميان يلتسين مجبور شد ايگور گايدار، نخست وزير
اصلاح طلب را بركنار و ويكتور چرنوميردين محافظه كار
رئيس شركت گاز را جانشين او كند. 
طي سال هاي بعد اصلاح طلبان هم در كابينه و هم در خارج 
آن فعاليت هايي انجام دادند اما هيچ گاه فرصت مناسبي 
براي ادامه برنامه هايشان نيافتند. 
اولين نشانه هاي ضعف در يلتسين 
دو سال اول حكومت يلتسين به درگيري و كشمكش با پارلماني 
گذشت كه هنوز تحت سلطه كمونيست هاي شوروي سابق بود. 
در سال 1993 رئيس جمهوري كه هنوز مست قدرت بود و ديگر
نمي توانست مقاومت پارلمان را تحمل كند دستور حمله به 
ساختمان پارلمان را صادر كرد. 
اما عملكرد چند ساله "دوما" نشان داد كه اگر چه اين حمله 
از شدت انتقادات و مخالفت هاي كمونيست ها كاست اما
مقاومت آنها همچنان ادامه داشت. 
اتفاقاتي كه يك سال بعد افتاد محبوبيت يلتسين در داخل 
كشور و خارج را كاهش داد. 
در پائيز سال 1994 هنگام برگشت از واشنگتن به مسكو، 
يلتسين قرار بود در ايرلند نيز توقف كند و با نخست وزير
اين كشور ديدار كند. آلبرت رينولد نخست وزير ايرلند كه 
براي استقبال از يلتسين به فرودگاه رفته بود بعد از چند
ساعت انتظار، فرودگاه را ترك كرد چند روز بعد يلتسين در
مسكو گفت كه خواب مانده و دستيارانش را براي اينكه او را
بيدار نكردند سرزنش كرد. اما بعد معاون اول نخست وزير
گفت كه يلتسين بيمار بوده است الكساندر كورژاكف يكي از
محافظان يلتسين بعدها در خاطراتش نوشت كه در آن موقع 
يلتسين دچار حمله قلبي شده بود. 
اما همه، اين حرفها را باور نكردند. آنچه كه اول به صورت 
شايعه در رسانه ها مطرح شد و بعد شكل واقعيت به خود گرفت 
اين بود كه يلتسين در آن ساعات به شدت مست بوده است. 
شبيه چنين رويدادي دو سال بعد در ماه مارس 1996، سه ماه 
قبل از انتخابات رياست جمهوري روسيه اتفاق افتاد. يلتسين 
در سفر به نروژ هنگام ديدار با ملكه سونيا و نخست وزير
اين كشور بدون رعايت رفتار و آداب رسمي اينگونه ديدارها
در حاليكه بازوي ميزبانانش را گرفته بود مانند يك دوست و
رفيق صميمي با آنان سخن مي گفت. 
اولين نشانه هاي اختلال در گفتار و رفتار در ماه مه سال 
1997 در هنگام امضاي توافقنامه همكاري هاي دوجانبه بين 
روسيه و ناتو، در يلتسين ظاهر شد. وي در سخناني مغاير با
متن مكتوب سخنراني خود به طور ناگهاني و بي مقدمه اعلام 
كرد، روسيه كلاهك هاي جنگي موشك هاي هسته اي خود را كه 
به سمت كشورهاي عضو ناتو نشانه گرفته شده برخواهد چيد. 
با گفتن اين جمله رنگ از چهره مقامات روسي حاضر در جلسه 
پريد. 
يوگني پريماكف وزير خارجه وقت ماهها تلاش كرد تا به 
جهانيان اعلام كند اين موضوع فعلا" در حال بررسي است و
قطعي نشده است. 
بار ديگر در جريان ديدار از سوئد، او در اظهاراتي كه همه 
را متعجب كرد گفت روسيه به طور يك جانبه ذخاير هسته اي 
خود را به يك سوم كاهش مي دهد. 
در 8 دسامبر سال 1999 يلتسين هنگام سخنراني در جلسه 
امضاي پيمان اتحاد با بلاروس به مدت 20 دقيقه نتوانست 
سخن بگويد. 
واكنش رهبران خارجي 
نمي توان حدس زد كه آيا تاريخ، يلتسين را يك مبارز
آزاديخواه مي داند كه بر حاكميت كمونيست ها بر
پهناورترين كشور دنيا پايان داد يا يك سياستمدار
قدرت طلب كه هيچ ثباتي در برنامه ها و سياست هايش وجود
ندارد. يلتسين طي 9 سالي كه قدرت را در دست داشت دو چهره 
متفاوت از خود به جهانيان نشان داد: يك سياستمدار قاطع 
كه به تانك ها فرمان حمله به پارلمان را مي دهد و يك 
سياستمدار ضعيف و بيمار كه در حاشيه قدرت قرار گرفته است. 
رهبران دنيا نقش يلتسين را در برقراري دمكراسي در روسيه 
و تلاش براي اجراي اصلاحات اقتصادي ستودند اما هيچ يك، 
از استعفاي او ابراز تاسف نكردند. 
آمريكا جزء معدود كشورهايي بود كه ادعا كرد از اين موضوع 
بي خبر نبوده است. 
سخنگوي كاخ سفيد گفت: اين يك تغيير ناگهاني است اما اين 
تصميم ما را متعجب نكرد. 
بسياري از رهبران جهان رهبر كرملين را به اين دليل كه 
روسيه را به مكاني با ثبات تر و امن تر تبديل كرده تحسين 
كردند و نقش حساس و تعيين كننده وي را در تاريخ روسيه 
تاييد كردند. 
توني بلر نخست وزير انگليس گفت، در مواقع حساس، تصميمات 
يلتسين روند اصلاحات در اين كشور را تقويت كرده و روسيه 
را به يك شريك قابل اعتماد براي غرب تبديل كرده است. 
بسياري از رهبران جهان، جانشين يلتسين را به ادامه راه 
او درتحكيم روند اصلاحات ترغيب كردند. 
گرهاردشرودر صدر اعظم آلمان گفت، پوتين با مشكلات اساسي 
روبروست اما فرصت هاي مناسب براي آغازي دوباره را دارد. 
پايان جنگ در چچن يكي ديگر از انتظارات جامعه جهاني از
ولاديمير پوتين بود كه در اولين ساعات رسيدن اوبه قدرت 
مطرح شد. 
اظهارات اوليه مقامات آمريكايي نشان داد كه آنها پوتين 
را به يلتسين ترجيح مي دهند و به او اميدوارند. اما هنوز
عوامل بسياري مانع برقراري يك رابطه نزديك بين آمريكا و
روسيه مي شود. 
اولين مانع در حال حاضر موضوع چچن است. البته هنوز
اختلافات دو كشور بر سر بمباران يوگسلاوي حل نشده است. 
كمك هاي مالي غرب به روسيه براي بهبود وضعيت اقتصادي و
خروج از بحران، كه هدايت آن در دست واشنگتن است نيز از
ديگر موانع بهبود در روابط بين دو كشور است. 
اما آنچه مهم به نظر مي رسد اين است كه آمريكا اكنون 
روسيه را در بهترين وضعيت مي داند زيرا واشنگتن ترجيح 
مي دهد كه قدرت در دست پوتين باشد تا يوگني پريماكف يا
گنادي زوگانف. 
خلاصه شده از رويتر و فرانس پرس 
ترجمه: نيلوفر قديري]]>
</TEXT>
</DOC>
<DOC>
<DOCID>HAM2-781019-037</DOCID>
<DOCNO>HAM2-781019-037</DOCNO>
<ORIGINALFILE>/1378/781019/siasi.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[هاشمي رفسنجاني: دوم خرداد، روند ي 
تكاملي است بايد ازآن پاسداري كرد]]>
</TITLE>
<TEXT>
<IMAGE>/1378/781019/p1-2.jpg</IMAGE>
<![CDATA[
در گفت وگو با همشهري 
]]>
<IMAGE>/1378/781019/p14-1.jpg</IMAGE>
<![CDATA[
اشاره: "نهاد انتخابات "، نابترين ابداع دمكراتيك 
انسانهاست. اين ابداع، راه را براي شناسايي و معرفي 
برگزيدگان ملت به "دستگاه دولت "و سپردن بخشي از
اختيارات سياسي و مدني مردم به اين برگزيدگان هموار
مي كند. 
همشهري با توجه به اين واقعيت بنيادين، قصد دارد در مدت 
كوتاهي كه به انتخابات مجلس ششم مانده است، چهره هاي 
شاخص سياسي را كه نامزد انتخابات شده اند، از زبان 
خودشان به مردم معرفي كند. آغازگر اين شخصيت ها آيت الله 
هاشمي رفسنجاني است. گفت وگو با ساير شخصيت ها نيز طي 
روزهاي آتي به چاپ خواهد رسيد. 
هنر هاشمي رفسنجاني، اعتمادسازي است 
مردان سياسي براي ماندگارشدن، راههاي گوناگوني را
مي آزمايند. شايع ترين روش ماندگاري سياستمداران در
نظام هاي دمكراتيك يا شبه دمكراتيك، اعتمادسازي است. 
براي هاشمي رفسنجاني اگر بخواهيم يك خصلت سياسي نام 
ببريم همانا، توانايي شگرف وي در زمينه اعتمادسازي است. 
وي اين توانايي را طي دو دهه فعاليت سياسي در جمهوري 
اسلامي ايران به خوبي نشان داده است اهميت كاركرد چنين 
سياستمداري در صحنه سياسي به ساخت قدرت سياسي در ايران 
مربوط مي شود در نظام سياسي ايران از ديرباز بين اجزاي 
انتخابي و انتصابي، كشاكشي پرهزينه جريان داشته است. اما
هاشمي رفسنجاني در زمره سياستمداراني است كه در 20 سال 
اخير به تناوب در مناصب انتخابي و انتصابي و- بيشتر نوع 
انتخابي- بخت خود را آزموده است. او اكنون در آستانه 
تصميمي بزرگ براي ايفاي نقشي موءثر در صحنه سياسي كشور از
جناح هاي سياسي مي خواهد براي ايجاد توازن بين نهادهاي 
انتخابي و انتصابي و تامين فضايي مطلوب براي پيگيري 
منافع ملي، از خود هوشمندي به خرج دهند و با ايجاد
" تعادل "در ساخت قدرت سياسي، به توزيع عادلانه قدرت كمك 
كنند. تاكيد هاشمي رفسنجاني بر تكاملي بودن روند دوم 
خرداد نشان اهميتي است كه وي براي بيدار كردن منتقدان 
دولت خاتمي در دستگاه حكومت، قائل است. 
]]>
<IMAGE>/1378/781019/p15-1.jpg</IMAGE>
<![CDATA[
* در اين دو سه سالي كه در صحنه فعال نبودم، جريان ها
را خوب مي بينم. 
در يك ارزيابي كلي روند را مثبت مي بينم. فكر مي كنم 
دولت آقاي خاتمي تا آنجايي كه به دولت ايشان مربوط است 
از نظر اهداف و برنامه ها با دولت من فاصله اي ندارد
* من حرفهايي را كه اوايل انقلاب در حوزه اصلاحگري 
مي زدم هنوز قبول دارم. آن موقع فضاي جامعه به سوي بسته 
شدن مي رفت خشكه مقدس ها داشتند چيزهايي را به جامعه 
تحميل مي كردند، جلو آنها را گرفتم 
* توصيه ام اين است كه بگذارند آقاي خاتمي با همان 
متانتي كه شروع كرده است به كارش ادامه دهد
* در اولين ملاقاتي كه با سران خط امامي ها داشتم گفتم 
مردم راي به اعتدال دادند، راي به افراط ندادند. 
شماها سعي نكنيد آقاي خاتمي را به مسير خلاف اعتدال 
بكشانيد
افراطها در هر قطعه اي از زمان يك جور بروز مي كند. 
گاهي در جناح چپ، گاهي در جناح راست. بنده انهدام حركت 
انقلاب را در افراط مي بينم 
نقش افرادي كه تجربه و سابقه بيشتري دارند اين نيست كه 
به شعارهاي افراطي و تند تمكين كنند و براي به دست آوردن 
راي بيشتر، همراه قافله شوند. اين خطرناك است. 
* من حرفهايي را كه اوايل انقلاب در حوزه اصلاحگري 
مي زدم هنوز قبول دارم. آن موقع فضاي جامعه داشت به سوي 
بسته شدن مي رفت. خشكه مقدس ها داشتند چيزهايي را به 
جامعه تحميل مي كردند، جلو آنها را گرفتم 
* اعتدال پايه سلامت و بقا و استحكام حركت است 
همشهري: با چه تحليلي وارد صحنه انتخابات مجلس ششم شديد؟
هاشمي رفسنجاني: تحليل من از اساس اين بود كه نيايم. اما
همه كساني كه در ماههاي اخير با من ملاقات كردند گفتند
كه تو تكليف داري كه بيايي. اكنون نيز كه آمده ام 
مهم ترين نقشي كه براي خود قائلم ايجاد وفاق ملي است. 
احتمالا" مي توانم در مجلس موءثر باشم و از نگراني ها
بكاهم
همشهري: از نظر ما نام شما(هاشمي رفسنجاني)با
اصلاح گري، پيوند خورده است. چرا امروز كساني، اين نقش 
شما را انكار مي كنند؟
هاشمي رفسنجاني: به اين پرسش بايد همان كساني كه موضع 
مي گيرند، پاسخ دهند. اما شناختي كه از من هست اين است 
كه نوعا" با حركت هاي افراطي مخالفم. پيش از پيروزي 
انقلاب هم افرادي كه مي خواستند افراطي حركت كنند با من 
مخالفت مي كردند
من فكر مي كنم جلو ماهواره ها را نمي توانيم بگيريم 
بلكه بايد جامعه را از درون واكسينه كنيم. تكنولوژي هاي 
ارتباطي مانند ماهواره و اينترنت با وجود بدآموزي ها، 
منافع فراواني دارند
وقتي كه حلال هاي خدا را حرام كنيم، روزنه ها را بي جهت 
ببنديم، حوصله افراد تنگ مي شود. بعد تشويق مي كنيم كه 
دانشجو بايد سياسي باشد. خوب دانشجوي سياسي آزادي كه 
حوصله اش از جاي ديگر تنگ شده واكنش نشان مي دهد
من وقتي از تاسيس دانشگاه در شهرهاي كوچك دفاع مي كردم 
مي دانستم كه حضور يك دانشگاه 
در شهري كوچك و حضور دانشجو در خانواده يعني توسعه سياسي. 
وقتي تعداد دانشجويان كشور را
از 300 هزار به 5/1 ميليون رسانديم اين را مي دانستم 
حضرت آيت الله هاشمي ! دوستاني كه درمحضر شما هستند
هدف شان برگزاري مصاحبه اي كه يك جمله اي گفته شود و
حضرتعالي پاسخگو باشيد نيست، مي خواهيم كه در بحث مشاركت 
نموده و هر كدام از آقايان در حوزه هاي تخصصي خود(سياسي، 
اجتماعي، فرهنگي و اقتصادي)سئوالهايي را مطرح مي كنند
حضرتعالي نيز پاسخ هايي مي فرماييد. به آقايان هم اجازه 
بدهيد راحت باشند خدمت شما حرفشان را بزنند. سعي ما بر
آن است كه وقتي مطلبي درج مي شود حتما" تيتر آن گوياي 
حقيقت آن مطلب باشد نه اينكه فرضا" جمله اي از يك جايي 
به عنوان تيتر انتخاب شود كه بيانگر وجه غالب مطلب نباشد
. بنابراين تقاضا داريم اجازه بدهيد دوستان صحبت كنند
حالا اگر در سئوالهايشان يك مقدار هم تند صحبت كردند
بدانيد كه در مقام روشنگري هستند. بديهي است جنابعالي 
به عنوان شخصيتي ملي و فراتر از وابستگي جناحي و سرمايه 
و ذخيره اي نيرومند براي انقلاب، در مقام پاسخگوئي 
سخنانتان براي نسل ما به خصوص 2 قشر عظيم جوانان كشور
ارزشمند و مورد عنايت است. 
* ابتدا خوشامد مي گويم به آقايان و از اينكه در جمع 
نيروهاي فعال همشهري هستم و از نزديك با آنها صحبت 
مي كنم، خوشحالم. بايد روزنامه همشهري را پيش قدم و
قافله سالار حركت جديد مطبوعاتي ايران حساب كنيم. اگر با
همين متانت همشهري مطبوعات توسعه پيدا مي كردند به نظر
من وضع بهتري داشتيم. 
استقبال مردم هم نشانه خوبي است بالاخره يك روزنامه اي 
كه به سرعت تيراژ آن بالا برود و هميشه روند تكاملي 
داشته باشد، و خواننده هايش پشيمان نباشند كه اين 
روزنامه را انتخاب كرده اند، معلوم مي شود روزنامه خوبي 
است. در مورد سئوال ها هم، معمولا" هميشه اين طور بوده 
كه من مصاحبه گر را محدود نمي كنم و آنها سئوالهاي 
خودشان را مي كنند اما من هم، متناسب با اقتضاي روز و
شرايطي كه مناسب مي دانم جواب مي دهم اگر مواردي را فكر
كنم نبايد الان مطرح كنم مطرح نمي كنم، حالا هم همين طور
خواهد بود. 
حضرت آيت الله ! اين جمعي كه قديمي هاي نسل جديد هستيم 
از سال 6061 وارد كار روزنامه شديم مسائل سياسي را با
شما شناختيم، و از خطبه هاي نماز جمعه شما شروع كرديم به 
آموزش ديدن مسائل اجتماعي، سياسي و اقتصادي و مباحث 
مختلفي كه شما در عرصه هاي مختلف اقتصادي و اجتماعي مطرح 
مي كرديد بحث عدالت اجتماعي را از شما شنيديم، از شما
آموختيم. اما الان ظاهرا" وضعيت ديگري در كشور ايجاد شده 
است. يعني مطالبات اجتماعي بسيار فراتر رفته است اينكه 
الان شما كانديداي انتخابات شديد فكر نمي كنم در مجموعه 
افرادي كه در اين زمينه بحث مي كنند، كسي مخالف حضرت 
عالي باشد اما نگراني عمده جوانان و دانشجويان اين است 
كه شما براي نجات جناح راست مطرح شده ايد. اين تلقي در
قشرهايي از جامعه وجود دارد. 
مدام از همان جناح براي شما تبليغ مي شود و حالا شايد
روحيه افراطي روي نسل جوان ما هم تاثير گذارده است و
برخي چپ روي هاي كودكانه بوجود آمده است، شما كه خودتان 
آغازگر انديشه هاي اصلاح طلبانه بوديد شما كه خودتان 
آموزش دهنده اصلاح گري و نوگرايي در ايران بوديد چرا ما
به وضعيتي دچار شده ايم كه بين قول و عملي كه در جامعه 
مطرح است دوگانگي وجود دارد؟
* اين سئوال را بايد در درجه اول از آنها بكنيد كه چرا
اينطور فكر مي كنند و موضع مي گيرند. شناختي كه از من 
هست اين است كه نوعا" با حركتهاي افراطي مخالفم، و از
اول هم همينطور بوده است. پيش از پيروزي انقلاب هم 
افرادي كه مي خواستند افراطي حركت كنند با من مخالفت 
مي كردند. 
هميشه هم همينطور بود. اوايل انقلاب هم همينطور بود. 
افراطها در هر قطعه اي از زمان يك جور بروز مي كند. گاهي 
در جناح چپ گاهي در جناح راست. من تصور خودم اين است 
آنهايي كه چنين برداشتي دارند همانهايي هستند كه در
مسايل قدري روحيه تند و عجولانه دارند. اگر تحليل من 
درست باشد، احتمالا" مخالفت ها واقعي است اما من مصلحت 
نمي دانم جريانهاي سياسي، اجتماعي، فرهنگي و اقتصادي 
دچار افراط شوند. بنده انهدام حركت انقلاب را در افراط
مي بينم. فكر مي كنم افراط مي تواند حتي جوهره حركت 
افراطي را تضعيف كند. يك اصل فلسفي و قاعده 
پذيرفته شده اي هم هست كه اگر چيزي از حد خودش بگذرد به 
ضدخودش تبديل مي شود. يعني ضدخودش را در دامانش 
مي پروراند. شما مي گوييد مطالبات مردم در مسايل جاري 
فراتر رفته است، من قبول دارم اما نبايد آن رفتار افراطي 
را ملاك قرار دهيم ما بايد آنها را كنترل كنيم. حركت 
متين، محكم، مسير خودش را طي كند. آدم بايد به گونه اي 
گام بردارد كه بداند گام بعدي كه برمي دارد گام قبلي را
محكم تر مي كند. 
منظور ما بسترهاي اجتماعي قضيه بود. ما بعد از انقلاب
بيشترين شمار افزايش جمعيت را در كشور داشتيم الان 
نيمه سني جمعيت كشور زير 18 سال است، پنجاه و پنج درصد
جمعيت كشور بعد از انقلاب به دنيا آمده است آن تصوير كه 
ما از آقاي هاشمي يادمان هست در سال 62 و 63 ازدواج موقت 
را شجاعانه مجاز مي شمردند از عدالت اجتماعي آنچنان سخن 
مي گفتند كه ما در بحث هايي كه با گروههاي خارج ازنظام 
داشتيم روسفيد مي شديم. من حتي يادم هست كه شما يك روز
در نمازجمعه فرموديد كه چه اشكالي دارد دختر و پسر كنار
هم روي يك نيمكت بنشينند آن موقعي كه جنابعالي بحث مترو
را مطرح كرديد اصلا" كسي نمي فهميد و جرات و جسارت نداشت 
كه در مورد هزينه هاي اجتماعي آن فكر كند. در طي اين 
سالها اما مناسبات اجتماعي، بخاطر آن افزايش جمعيتي كه 
بود از انقلاب داشتيم كار را به جايي رسانده است كه 
به نظر مي رسد ديگر آقاي هاشمي پيشتاز نيست. گروههايي كه 
افراطي بنظر مي رسند مسايل را فقط بازتاب مي دهند، 
گذركردن از اين مطالبات عميق اجتماعي بر سر راه ماست 
بخاطر ويژگي و ماهيت جمهوري اسلامي است كه از يك طرف 
نظام مردمي است، يعني آدمها براي اينكه وارد مجلس بشوند
براي اينكه رئيس جمهور بشوند نياز به راي دارند و از
طرفي بيشترين تعداد اين آرا در ميان جواناني است كه 
حقيقتا" خيلي ديگر علقه سابق را به نظام ندارند زمينه ها
و عوامل آن هم بسيار متنوع است شايد آن موقع اگر به 
نصايح جنابعالي عمل مي شد در زمينه هاي فرهنگي ما الان 
وضعيت بهتري داشتيم. من مي خواهم عرض كنم كه هاشمي 
رفسنجاني كه در سالهاي 63- 62 با وجود مقاومت همين 
نيروهايي كه الان او را متهم مي كنند به اين كه به قدر
كافي تند نيست شخصيتي اصلاح طلب بود، چه شده است كه 
امروز گروهي از او جلو افتاده اند. مي خواهيم بدانيم آيا
ايشان از جامعه عقبافتاده اند يا اتفاق ديگري رخ داده 
است. 
* حرفهايي را كه آن زمان مي زدم هنوز هم قبول دارم، آن 
موقع فضاي جامعه داشت بطرف بسته شدن مي رفت، 
خشكه مقدس ها داشتند چيزهايي را به جامعه تحميل مي كردند
من جلوي آنها را گرفتم، مخالفت كردم. منحصر به صحنه هاي 
فرهنگي هم نبود. صحنه هاي اقتصادي هم همينطور بود من در
بحث هاي عدالت اجتماعي كه مطرح كردم جواب هر دو طرف را
مي دادم. هم آنهايي كه همه چيز را دولتي مي خواستند و هم 
آنهايي كه مي خواستند همه چيز را بدهند به سرمايه دارها. 
جلوي افراطها را مي گرفتم. در دوران مسئوليتم به آنچه كه 
گفتم، عمل هم كردم. گاهي هم موفق نمي شدم طرح هايم را
كاملا" اجرا كنم، ولي آنچه عقيده داشتم عمل مي كردم. 
همين حالا هم مي گويم نقش افرادي كه تجربه بيشتر دارند، 
سابقه بيشتر دارند اين نيست كه به شعارهاي افراطي و تند
تمكين كنند، همراه قافله بشوند كه راي بيشتري بياورند. 
اين خطرناك است وقتي كه بعضي شعارهارا مثلا" عده اي از
جوانان دانشجو، خوش نيت، دلسوز، پرحرارت، علاقمند
خواسته هايي را مطرح مي كنند، دانشجويي كه در دانشگاه 
درس مي خواند، خوابگاه دارد، شهريه هم دارد، از تسهيلات 
دولتي هم استفاده مي كند با اين آسايش خاطر طبعا" يك 
روحيه اي دارد. اما قشر انبوه جواني كه نه كار دارند، نه 
سرمايه دارند، نه دسترسي به ازدواج دارند نه امكان تحصيل 
دارند، نه آينده خودشان را مي توانند تنظيم كنند، اينها
يك چيز ديگري مي خواهند ما حتما" بايد وقتي برنامه 
مي ريزيم، حرف مي زنيم، توجيه مي كنيم بايد همه مصالح 
كشور را در نظر بگيريم، اينطور نيست كه يك متفكر خوب كسي 
باشد كه فقط اين را ببيند كه قشر پرشور و دلسوز جامعه چه 
مي گويند و فقط همان ها را دنبال بكند. من اين را براي 
شخصيت هايي كه اهل نظر هستند فضيلت نمي دانم ; بله بايد
توجه به خواسته هاي آنها بشود آنها را هم كمكشان كرد كه 
شرايط را بهتر درك كنند. وقتي كه اقدامي مي كنند اولا" 
مسايل را در فضايي ببينند كه جامعه را به جايي نرسانند
كه حركتي كه ديگران شروع كردند و پيش بردند متوقف شود و
نتيجه معكوس از آن بگيرند. عرض كردم همان اوايل انقلاب
هم اينگونه آدمها مرا نمي پسنديدند و در برابرم 
مي ايستادند. 
بحث ما اين است كه دگرگوني هاي اجتماعي كه ايجاد شده 
است فراتر از فعاليت هاي دانشجويي است الان فضاي كلي 
اجتماع با وجوه اسلامي در اين دوره بيست ساله خودش 
تقريبا" توانسته آموزش و پرورش را عمومي بكند و تمام 
جمعيت را تحت پوشش قرار بدهد ما تقريبا" الان درصدهاي 
باسوادمان به 96 درصد رسيده حتي در سطوح روستايي، همان 
گروه دانشجو تقريبا" چيزي حدود يك و نيم ميليون نفر را
تشكيل مي دهند حالا در مجموع دانشگاه دولتي و غيردولتي،
اينها منتها مطالباتي مطرح مي كنند كه فقط منحصر به 
دانشجويان نيست. گروه وسيع تري كه شما هم از آن اسم 
برديد، فرموديد گروه ديگر چيز ديگر مي خواهند، بله، 
مطمئنا" مهمترين دغدغه آنها اشتغال است منتها يك سري 
آزادي هاي اجتماعي، فرهنگي، هم مي خواهند يعني اتفاقا" 
به بركت همين دوره سازندگي كه بعد از جنگ شروع شد كمتر
مشكل اقتصادي برايشان مطرح است شايد بيشتر براي آنها
دغدغه هاي اجتماعي - فرهنگي مطرح باشد. از اين بابت 
برايشان اشتغال اهميت دارد كه بتواند زودترازدواج كنند. 
مثلا" چون تمام راهها به رويشان بسته شده است و اينها در
هر عرصه اي آمدند اظهارنظر كنند; با مخالفتهاي جدي روبرو
شدند. همين روزنامه همشهري قبل از شروع انتشار چقدر با
آن مخالفت شد بعد از شروع انتشار چقدر با آن مخالفت شد؟
عرض ما اين است كه مجموعه اين دگرگونيها را چرا ما به 
شكلي جواب نداديم كه الان شكلهاي افراطي پيدا كند. 
* اگر بخواهيد روي يك موضوع اينقدر تمركز پيدا كنيد به 
همه سئوالاتتان نمي رسيد. اگر همان حركتي كه همشهري 
شروع كرد و به شيوه اي كه مورد حمايت قرار گرفت نبود
همشهري متوقف مي شد. ما اينطور در نظر مي گيريم كه اگر
توانستيد به اين تيراژ نزديك به نيم ميليون برسيد
بالاخره حرفهايتان را هم زديد. من اين را مي پسندم يعني 
فكر مي كنم حركت صحيح و ماندگار اين است. حالا موردي را
هم نمي بينم بخصوص كه من الان با آن مخالف باشم من چنين 
موردي نمي بينم يعني توقع نبايد باشد كه من هم مثل آنها
شعار بدهم بايد مواظب باشيم، همه بايد مواظب باشيم كه 
شعارها، هدف شعارها را منهدم نكنند. خيلي مهم است اين. 
مي دانيد كه اين انقلاب با پشتوانه اسلام و حضور
توده هاي ميليوني مردم مسلمان، با پيشتازي روحانيت و
رهبري يك مرجع تقليد به ثمر رسيد و تداوم يافت و اگر اين 
پشتوانه ها از آن جدا شود تضمين بقا ندارد. به نظر
مي رسد دشمنان داخلي و خارجي انقلاب براي محروم كردن 
انقلاب از اين پشتوانه ها برنامه ريزي كرده اند. نيروهاي 
انقلابي بايد هوشيار باشند و در اين دام نيفتند و آلت 
دست دشمنان نشوند، و نگذارند جوانان كم اطلاع فريب
بخورند. احزاب و گروهها و رسانه هاي وفادار به انقلاب در
اين مقطع حساس تكليف مهمي به عهده دارند. به نظر مي رسد
عوامل نفوذي خيلي فعالند. 
ما جنابعالي را با مديريت موفق و توانمند 8 ساله درپيش 
رو داريم، بيش از دو سال هم هست كه از گرفتاريهاي روزمره 
آزاد شده ايد. اولا" شخصيتي مانند شما كه راهش، راه بلند
مدت است. براي او دو سال فرصت خوبي بوده كه وضعيت و
شرايط دوران گذشته مديريت خودتان را و همچنين وضعيت فعلي 
كه علي القاعده يك جايگزيني مناسبي هم صورت گرفته است را
مورد ارزيابي قرار دهد اگر محبت بفرماييد يك ارزيابي 
عمومي از زمان مديريت شما داشته باشيم و اين دو سال را
شما چگونه ديديد نسبتش را با گذشته خودتان چگونه مقايسه 
مي كنيد و چشم اندازآينده را چگونه پيش بيني مي فرماييد؟
* در اين 2، 3 سالي كه در صحنه فعال نبودم، جريانها را
خوب مي بينم. در يك ارزيابي كلي روند را مثبت مي بينم. 
فكر مي كنم دولت آقاي خاتمي تا آنجايي كه به دولت ايشان 
مربوط است از نظر اهداف، برنامه ها، با دولت من فاصله 
زيادي ندارد; تفكرات آقاي خاتمي با من زياد فاصله ندارد، 
نقاط مثبت سياسي هم مي بينم. البته فضاي سياسي بازتر شده 
است ولي همينجا برخي كارهاي افراطي هم انجام مي شود كه 
اين ديگر به آقاي خاتمي و دولت ايشان مربوط نيست. كساني 
هستند كه بنحوي خودشان را زير چتر آقاي خاتمي مي پندارند. 
من توصيه ام به اينها اين است كه بگذارند آقاي خاتمي با
همان متانتي كه شروع كرده اند كارشان را ادامه بدهند. در
مصاحبه ها هم گفتم، در اولين ملاقاتي هم كه با سران خط
امامي ها داشتم، گفتم مردم راي به اعتدال دادند; راي به 
افراط ندادند شماها سعي نكنيد كه آقاي خاتمي را به طرف 
خلاف اعتدال بكشيد. 
از ابعاد سازندگي و عمران هم يك مقدار نگرانم، نه اينكه 
بخواهم تقصير را به گردن دولت بگذارم ولي فكر مي كنم 
كشور ما گامهاي بزرگي در راه توسعه برداشت. اگر اينها را
كند كنيم خسارت عمده مي بينيم ; در همين كندي ها، توسعه 
سياسي هم آفت و آسيب مي بيند. بالاخره مردم از نيازهاي 
روزانه شان نمي توانند صرفنظر كنند مهمترين آن الان 
اشتغال است. در بعد فردي و در بعد اجتماعي هم كشور
بهرحال گام هاي بزرگي در راه استقلال برداشت و بسياري از
رشته هاي وابستگي را در دوران سازندگي قطع كرد; تبديل 
شديم به كشوري كه آماده صدور خدمات فني و مهندسي شد. در
سالهاي آخر حدود يك و نيم ميليارددلار قرارداد خدمات 
فني و مهندسي بستيم. كارخانه هاي سيمان، نيروگاه، سيلو، 
اتوبان، فيبرنوري، پل و چيزهاي مهم امروز را ما در آنطرف 
مرزهايمان قرارداد بستيم و در مناقصه هاي بين المللي 
برنده شديم. حركت عظيم زير بنايي كه اگر ادامه پيدا نكند
دوباره در آينده ما دچار روزمرگي مي شويم. من مي دانم 
كه دولت مي خواهد اينها را ادامه بدهد. نمي شود دولت را
متهم كرد ولي متاسفانه شرايطي پيش آمد كه مانع كار شد. 
يكي همين فضاي سازندگي است. الان متاسفانه فضاي عمومي كه 
مردم را دعوت كند به سرمايه گذاري و نيروهاي متخصص را
دعوت به سرمايه گذاري در جامعه نمايد، ضعيف شده است. 
البته من مي دانم كه فشارهايي كه بر مديران كشور آمد و
بعضي حركتها در كندشدن روند سازندگي موءثر بود. ولي بايد
اين فضا را احيا كرد. بايد كاري كرد كه مردم علاقه مند
شوند، سرمايه هايشان را بياورند در سازندگي ; و نيروهاي 
مدير و پرتوان ما سرخورده نشوند و شجاعت داشته باشند كار
بكنند حالا يك وقتي هم اشتباه مي كنند. اميدوارم كه 
برنامه سوم توسعه، فضا را تجديد بكند. به هر حال دولت 
دنبال اين است و جامعه هم حاضر نيست از اين خواسته 
عقبنشيني نمايد به همين علت در نهايت، سازندگي تجديد
مي شود. 
اگر اجازه بفرماييد يك سئوال هم در ارتباط با نحوه دفاع 
شما از دولت فعلي و تجديد حركت سازندگي مطرح كنيم. شما
با چه تحليلي وارد صحنه انتخابات شديد، هر چند كه 
مي توانيد بفرمائيد مشخص است - شما يك احساس تكليف كرديد
يا ديگران يا نظام احساس كرده كه وجود شما و اثرات خيري 
كه از ناحيه شما مي تواند صادر شود جزو ضرورت هاي اين 
مقطع تاريخي بوده است - اما آيا مي توان اين سئوال را
مطرح كرد كه علي القاعده شما به دليل همين نگراني ها و
دغدغه هايي كه داريد براي آينده كشور و نظام، وزن 
نيرومندي براي مجلس قائل هستيد و تصور مي فرمائيد كه اين 
مجلس در آينده چهارسال خودش مي تواند به عنوان يك اهرم 
تعادل، به عنوان يك جريان پيشرو، به عنوان يك 
عنصر موءيد براي دولت و مجموعه دستگاههايي كه به عزت نظام 
ما، به تقويت اركانهاي نظام منجر بشود نقشي قائل هستيد. 
فكر مي كنم در اين زمينه اگر توصيفي بفرماييد بحث تكميل 
خواهد شد. 
* اينكه من با چه تحليلي دوباره آمدم به سمت انتخابات،
اگر به خودم واگذار مي شد تحليل من اين بود كه بهتر است 
نيايم. من واقعا" در يك مقطعي به اين نتيجه رسيده بودم 
كه ما بايد در ستادها بمانيم و نيروهاي پرتوان تر و
جوان تر و حتما" مبتكرتر از ماها كه امروزي تر فكر
مي كنند به صحنه بيايند. ما هم از پشت سرشان حمايت كنيم، 
كمك كنيم. آن نگراني هايي كه گفتم فكر نمي كردم اينطور
پيش بيايد كه متاسفانه آمد، در اين 7 يا 8 ماه اخير هم 
هركس با من ملاقات كرده بدون استثناء بطور جد به من 
گفته اند كه تو تكليف داري بيايي در انتخابات، شما
مطلعيد گروهها بارها با من ملاقات كردند، گفتند و من 
گفتم نمي آيم. 
شما خودتان هم سياستمداريد و هم مسايل اقتصادي را و همه 
چيز كشور را داريد مي بينيد. اعضاي هيات رئيسه مجلس 
خبرگان در همين اتاق آمدند، جلسه داشتيم چهار نفر غير از
من فتوا دادند كه براي تو شركت در انتخابات واجب عيني 
است. شايد من در حد واجب كفايي مي پذيرفتم اما وجوب عيني 
را قبول نداشتم. گفتم صبر كنيد شايد كساني بهتر از من 
باشند. اصلا" استثناءندارد جز نزديكان عاطفي من، آنهايي 
كه علاقه مند به استراحت و فراغت من هستند، مثلا" همسرم 
يا فرزندانم يا بعضي دوستان خيلي نزديك كه مي گويند وارد
صحنه انتخابات نشو. اما همه شخصيت ها و جناح ها به من 
تكليف كردند كه حتما" در انتخابات شركت كنم. با اين 
فشارها درواقع برگشتيم به همان مسايل گذشته. من از اولي 
كه وارد مسايل بعد از انقلاب شدم هميشه به جايي رسيدم كه 
گفتند اين تكليف تو است. در اولين هياتي كه امام 
مي فرستادند جنوب براي نفت، از پاريس براي من تعيين 
تكليف كرده بودند كه تو بايد بروي. خودم گرفتاري زيادي 
داشتم تازه از زندان آزاد شده بودم. بعد از انقلاب گفتند
بايد به وزارت كشور بروم تكليف كردند تو بايد بروي. من 
هم مي پذيرفتم. بعد از آن مجلس را به من تحميل كردند. 
البته اين را حزب جمهوري اسلامي تحميل كرد، بعد از آن 
فرماندهي جنگ را به من تحميل كردند. ارتش و سپاه اختلاف 
داشتند، يك عده مشكل پيدا كرده بودند بايد يا من 
مي رفتم يا آيت الله خامنه اي كه آن زمان رئيس جمهوري 
بودند، من اميدوار بودم كه اين تكليف ديگر اين بار تكرار
نشود يعني كار به جايي رسيده باشد كه من تكليفم را خود
انتخاب كنم. اما اين بار هم همينطور مثل گذشته شد. 
برگشتند به حالت اول گفتند كه حالا تجربه اي داري، 
سابقه اي داري، من همه اينها را نپذيرفتم گفتم اين با
رمن تكليف را خودم بايد تشخيص بدهم شما هم كه آمديد به 
شما هم همين را گفتم آخرين چيزي كه كمك كرد به اين 
تكليفيون همين حركاتي بود كه خارجي ها به شدت با حضور من 
در صحنه مخالفت كردند. دليلش اين بود. چرا آنهايي كه با
انقلاب خوب نيستندنمي خواهند من به صحنه بيايم؟ اين يك 
سئوالي جدي پيش روي من گذاشت. فكر كردم اگر من جواب
مساعد ندهم اگر خدا هم از من همين سئوال را بكند چه 
جوابي مي دهم؟ واقعا" همان يكي دو روز آخر تصميم گرفتم 
همان موقعي كه روزنامه انتخاب با من مصاحبه كرده بود من 
تصميم نگرفته بودم آنها تيتر زدند از روح حرفهاي من 
درآورده بودند. اما اينكه من در مجلس چكار مي توانم بكنم 
من براي خودم تواني قائل هستم كه فكر مي كنم بتوانم 
نقش هايي ايفا كنم. براي خودم الان مهمترين نقش را ايجاد
وفاق قرارداده ام. اگر هم مي بينيد كه بعضي از بدخلقي ها
را هم جواب نمي دهم براي اينست كه نمي خواهم اين سر و
صداها زياد شود و دعوا شود فكر مي كنم شايد بتوانم كمك 
كنم نيروها به هم نزديك شوند و روند اصلاحاتي كه در
دوران دولت خود من در حوزه هاي اقتصادي، اجتماعي و
فرهنگي آغاز شده بود و هم اكنون ادامه دارد، يك حالت 
تثبيت شده و روند تكاملي آسيبناپذيري به خود بگيرد. 
احتمالا" من در مجلس بتوانم موءثر باشم. آن نگراني هايي 
كه در سئوال قبلي شما گفتم شايد بتوانم رفع كنم. 
شما در صحبت هايتان از افراط سخن گفتيد و نگراني شما از
افراط، افراط را براي ما تعريف بفرماييد منظورتان از
رفتارهاي افراطي و شعارهاي افراطي چيست؟
* دو تا م ث ل فقط برايتان مي زنم من عمده پيروزي و
موفقيت آقاي خاتمي را در دوم خرداد و همچنين پيروزي نسبي 
در مجلس پنجم را براي بعضي جناحها معلول افراط جناح راست 
مي دانستم كه آن جناح در تحميل نظراتش به عنوان نظرات 
ديني بر مردم روا مي داشت. همين كه 
لباس مردم، شكل موي سر مردم، نشستن روي صندلي مدرسه، يا
دانشگاه يا اينكه مردم چيزهايي استفاده كنند يا نكنند،
به ماهواره گوش كنند يا نكنند كه اينها هيچكدام زمينه 
شرعي محكمي ندارد. بله افراد متدين، مقدس خيلي متعبد
ممكن است در زندگي خودشان اينها را رعايت كنند اما اينكه 
ما بخواهيم چيزي را كه خدا از ما نخواسته بر ديگران 
تحميل كنيم، از نظر من مردود است. حالا اگر خدا خواسته 
باشد حكم شرعي باشد بنده لحظه اي هم ترديد نمي كنم كه 
بايد حمايت كنم ; اما چيزهايي است كه مربوط به سليقه است 
يعني يك قشر مي پسندند آنها هم آدمهاي خوبي هستند ولي 
سليقه اشان با ديگران فرق مي كند، اين تحميل در
عكس العمل ها خيلي موءثر است. الان هم همينطور شده يك طرف 
شما اين تندروي ها و تندروها را ببينيد چه مي كنند چگونه 
با مسايل برخورد مي كنند گاهي مراعات نمي كنند، اين 
افراد هم همينطور هستند، مراعات نمي كنند كه به يك 
چيزهايي حمله مي كنند كه جامعه تحمل نخواهد كرد و آسيبش 
فقط به آنها نمي رسد. 
آسيب برمي گردد به اصل حركت ما. در نظاممان نكاتي و
چيزهائي است كه اگرمراعات نكنيم بدنه جامعه را از
خودمان جدا مي كنيم. توده مردم تابع چيزهاي ديگر هستند. 
الان وضع را اينطوري مي بينم، البته افراطهاي آنطرف هم 
هست يعني همين كاري را كه اينها از آنها نمي پسنديدند
حالا خودشان مي كنند. مگر اين گروه فشاري كه مي گفتيد
فقط بايد گروه فشار راست باشد مگر گروه فشار، چپ ندارد؟
يكبار هم درگذشته ما اين را تجربه كرديم. من تجربه بسيار
روشني دارم از گذشته، اگر در يك مقطعي يك جرياني عقب
افتاد بخاطر همين تندروي هايي بود كه درمسايل مختلف كشور
اعمال كردند و بديهي است كه جامعه تحمل نمي كند. 
نظر شخصي شما در مورد ماهواره چيست؟ براي خوانندگان 
مانظر جنابعالي خيلي مهم است. 
* من فكر مي كنم از ماهواره جلوگيري نمي توانيم بكنيم 
بالاخره در ماهواره يك چيزهايي هست كه براي جوانهاي ما
خوب نيست اما ديگر جلويشان را نمي توانيم بگيريم. ما
بايد از درون جوانهايمان را براي جلوگيري از بعضي 
بدآموزي ها واكسينه كنيم. 
تكنولوژي هاي ارتباطي مانند ماهواره و اينترنت در كنار
بدآموزي هايش، منافع فراواني هم دارند كه ما از اينها
نمي توانيم صرفنظر كنيم، ولي مي شود امور را به گونه اي 
تنظيم كنيم، آموزش بدهيم، آثار سوءاش را كم كنيم، در
اطراف كشور تقريبا" همه استانهاي مرزي ما از
تلويزيونهايي كه ما در داخل از آن نگران هستيم استفاده 
مي كنند; اينطور هم نيست كه آنها الان منحرف شده باشند. 
به هرحال من در اين مسئله اصل را بر واكسينه كردن 
مي دانم. 
در همين زمينه بحث ماهواره ها و اينترنت كه شما فرموديد، 
بالاخره علايق جامعه عوض شده است. ممكن است نتيجه همين 
توسعه اقتصادي باشد. گذار از آن كميابي باشد كه بر اثر
آن علايق فرهنگي و اجتماعي خودش را نمايان مي كند. در
حوزه مطبوعات هم همين است يعني ما در حوزه مطبوعات هم با
يك تنوع و تقاضاي بالا، به دليل همين مسائل ارتباطي جمعي، 
مواجه هستيم منتهي در جامعه جرياني است كه در واقع ممكن 
است از اين تقاضاها تلقي افراط داشته باشد، بستن مطبوعات، 
طرح اصلاحيه قانون مطبوعات و نظاير اينها هم معمولا" با
شعار مقابله با افراط مطرح مي شوند. آيا به نظر شما اين 
تقاضاهاي جديد و اين تنوع همان افراط است. شما اين تعبير
را چگونه ارزيابي مي كنيد؟
* شما چرا در همشهري خودتان(خارج از قلمروهاي اعتدال)
عمل نمي كنيد؟
ما هم در واقع عمل مي كنيم ما فكر مي كنيم كه همشهري يك 
روحيه اجتماعي، فرهنگي از سياست را ارائه مي دهد و فكر
مي كند كه محصول اين تحول سياسي، ريشه در بينش و نگرش 
اينچنين است. 
* همين طور خوب است. من هم همين را مي گويم. بالاخره با
يك ملاحظاتي آدم هدفش را آرام، متين و مستدل مي تواند
پيش ببرد چرا روزنامه شما را نمي بندند الان؟
البته ما هم كم تحت فشار نيستيم. درست است، دست به عصا
راه مي رويم. 
* بهرحال هر حركت پيشتازانه اي فشار دارد. نمي شود فكر
كنيد شما يك قدم جلو بگذاريد از عقب شما را نكشند. پس 
اين نمي شود اين مقدار فشار هست. ولي من فكر مي كنم جواب
شما در عمل خودتان است. اگر عمل خودتان را قبول داريد
حرف مرا تاييد مي كنيد. اعتدال پايه سلامت و بقاء و
استحكام حركت مي باشد. 
شما بيشتر منطقي و اصولي صحبت مي كنيد شما مي فرماييد
ما هم به صورت اصولي قبول داريم همه ما به نوعي مدافع 
برنامه هاي اصلاح طلبانه و اعتدالي شما هستيم منتهي من 
مثالي بزنم كه واقعيتهاي بيرون خيلي فاصله دارد با قاعده 
اعتدالي كه شما مي فرماييد ما پيش تر مي رفتيم در روستا
براي تبليغات انتخاباتي، مي پرسيدند كه تراكتور براي ما
مي توانيد بگيريد؟ يا مي گفتيم بله يا نه، معمولا" هم 
مي گفتيم بله. حالا به محض اينكه شروع مي كنيم، 
روستائيان يا ساكنان شهرستان هاي كوچك مباحثي را كه ممكن 
است از مقوله افراط بدانيم، مطرح مي كنند مانند دادگاه 
ويژه و قتل هاي زنجيره اي، اينها، اگر بخواهيم با
گفته هاي آنها همراه و همسو شويم از آن برنامه هايي كه 
به نام اعتدال توصيه مي فرمائيد عدول كرده ايم و افتاديم 
پشت سر جريان، اگر همراه نشويم، ايزوله مي شويم، جدا
مي شويم، و الان به تدريج دارد اين اتفاق براي طيف معتدل 
در جامعه مي افتد. شما چه راه حل عملي براي اين كار سراغ 
داريد؟
* قبل از شما، من در سفرهاي دوره مسئوليتم به روستاها كه 
مي رفتم تقاضاهاي مردم نان و آب بود اما اين اواخر ديگر
كسي آب و نان نمي خواست شبكه سوم از ما مي خواستند، 
دانشگاه مي خواستند; اين تقاضاهاي فرهنگي و سياسي مال 
حالا نيست، آرام، آرام به اينجا رسيده ايم خوب مسايل را
همين دستگاههاي تبليغاتي بزرگ مي كنند. بالاخره در روستا
هم جوان هست، معلم هست، دانش آموز هست، روزنامه مي رود. 
اين مسئله خاصي كه شما مي گوييد(دادگاه ويژه)نزد آنها
هم روشن است. عرض من اينست كه افراط نبايد بكنيم بالاخره 
يك معياري است. من در مصاحبه عمومي هم همين را گفتم كه 
بالاخره امام يك چيزهايي را تاسيس كردند همين مخالفان 
امروزي، آن روز كف زدند، اگر اين را نمي توانيد بگوييد، 
چطور آن روستايي كه شما مي گوييد، شوراي انقلاب فرهنگي 
برايش مشكل نيست، داوري در اختلاف بين وزارت كشور و
شوراي نگهبان يا مجلس برايش مشكل نيست. از رهبري تشكر
مي كنند كه از حق رهبري خوداستفاده كرده اند. پاسخ 
دادن به اين پرسش ها سخت نيست. بله اگر دامن زده شود
بعدا" تبديل مي شود به خواسته هاي هيجاني، ولي اگر با
منطق با آن برخورد شود همه چيز قابل حل اصولي و منطبق با
قانون هست. 
مي شود با منطق برخورد كرد. اگر كساني مصلحت نمي دانند
كه دادگاه ويژه باشد، راهش اين است، كه عقلاي قوم 
بنشينند بگويند خوب اين دادگاه را به اين شكل اداره كنيد
الان هم بحث است يعني وقتي تبديل مي شود به يك جريان 
سياسي وصف كشي و كف زدن، از نتيجه دور مي شويم و به 
نتيجه مطلوب نمي رسيم. 
تعداد معترضان به دادگاه ويژه زياد است و از حد گروهي 
كوچك كه بشود قانعش كرد، خارج است. 
* من اينطور فكر نمي كنم. دانشگاهها يك ميليون و نيم 
دانشجو دارند. اساتيد و كاركنان هم هستند. چند درصد آنها
معترض هستند؟ مثلا" يك جلسه چند صدنفري و حداكثر سه هزار
نفري در دانشگاه سي هزار نفري تشكيل مي شود اين همه 
دانشگاه نيست اينجور نيست كه شما فكر كنيد جمع آنها كل 
بدنه ملت است. لشكر انقلاب، تنها منحصر به اين بچه هاي 
خوب، فعال و مبارز نيست و آحاد ملت ما اين آدمهاي آرام، 
يك اقيانوس بزرگند; اما اقيانوسي كه سطحش از اين 
امواج ها- خروش جوانان - پوشيده است. 
تحليل شما در رابطه با ريشه بوجود آورنده مسئله كوي 
دانشگاه چيست؟
* در قضيه دانشگاه بايد دادگاه حرف آخر را بزند اما من 
قبلا" هم گفتم شكستن حرمت دانشگاه خسارت بار است و عدم 
توجه به امنيت كشور هم خطرناك است. 
من زمينه اجتماعي آن را عرض مي كنم. يعني بحث اطلاعاتي، 
امنيتي آن را كاري ندارم. يك وقتي من مثالي براي يك 
خبرنگار خارجي زدم. گفتم فرقي كه جامعه چين الان با
ايران دارد اين است كه اگر ما حوزه عمليات يك جوان را
100 واحد فرض كنيم در چين 99 واحد آن آزاد است يك واحدش 
را بستند آن 99 واحد اين است كه جوان با هر دختر و پسري 
بخواهد راه مي رود هر لباسي مي خواهد مي پوشد هر آهنگي 
بخواهد گوش مي دهد هر غذايي بخواهد مي خورد هر جوري كه 
بخواهد زندگي مي كند. ولي در يك مورد يعني سياست 
نمي گذارند جوان تكان بخورد. يعني جوان آزادي مي خواهد و
چون يك چيز مي خواهد هم حاكميت مي تواند پاسخگو باشد، 
همان جوان راهي براي ابراز وجود پيدا مي كند الان جامعه 
ما به نظر مي رسد حالت برعكس اين را دارد يعني ما در 99
حوزه ديگر درپوش گذاشتيم روي امكانات براي اطفاي غرايز
جوانان و آن يك حوزه سياسي را فقط بازگذاشتيم كه طبيعتا" 
به انفجار مي انجامد يعني اينكه بلافاصله حادثه كوي 
دانشگاه به شعارهاي آنچناني تبديل مي شود به نظر
جنابعالي آيا بازتاب اين نيست و آيا ما نبايد فكري براي 
اين طبقه جوان با اين 99 حوزه اي كه درش را بستيم بكنيم. 
راه حل عملي مي خواهيم. 
* شما تحليلي كرديد كه همان حرفهاي هميشگي من است. بله 
معلوم است الان ما محدوديتهايي در نظاممان داريم كه در
جاهايي مثل چين نيست، نظام ما نمي تواند آن آزادي هايي 
را كه شما مي گوييد در چين براي مسايل اخلاقي و فرهنگي 
كه به جوانهايشان مي دهند، بدهد، بي بندوباري كه آنجا
هست اينجا نمي تواند باشد. به هر حال نظام اسلامي است. 
انقلاب ما انقلاب اسلامي است مردم ما در اين زمينه جدي 
هستند. عده اي ممكن است جدي نباشند ولي مردم ما جدي 
هستند، بنابراين يك سري محدوديت ها تا حدودي هست از نظر
من جنبه افراطش اشكال دارد خيال مي كنم در نظام اسلامي 
اصلا" لزومي ندارد كه ما تحميل كنيم، نوع لباس را، رنگ 
لباس را، بسياري از معاشرتها، چيزهاي سليقه اي است. حتي 
از رهبري سئوال كردند منتشر شد. درباره چادر، ايشان 
گفتند من دليلي نمي بينم چادر را تحميل كنيم. همان موقع 
در بعضي مدارس مي رفتند اجباري مي كردند اگر اين 
افراطها را از آن بگيريم، حد معتدل اسلام قابل اجرا است. 
مردم هم مي پسندند يك روايتي است امام هميشه اين روايت 
را مي خواندند من از جواني تحت تاثير اين روايت قرار
گرفتم. فكر مي كنم شايد از همينجا مساله اعتدال در
انديشه من نفوذ كرد، ترجمه حديث چنين است: خداوند همان 
مقدار كه دوست دارد كه ما تكاليفمان را و واجبات و
دستورها را عمل كنيم همانقدر هم دوست دارد مباحات را كه 
براي ما مقرر داشته به آنها پايبند باشيم مباحات را
تحريم نكنيم. ان الله يحب ان يوءخذ برخصه كما يحب ان 
يوءخذ بعز ائمه شما اگر قرآن را از اين ديد مطالعه كنيد
در بيش از 78 مورد قرآن با ملامت برخورد مي كند با
كساني كه تحريم بي جاو سخت گيري هايي كه براي خودشان 
مي كنند. مثلا" با ملامت و تندي و خطاب مي گويد كه چه 
كسي به شما اجازه داد كه حلالهاي خدا را حرام كنيد! اين 
تحليل من است. همين كه داريد مي گوييد درست است، يعني يك 
روزنه هايي را وقتي بي جهت بستيم، حوصله افراد تنگ 
مي شود يك جا هم تشويق مي كنيم كه دانشجو بايد سياسي 
باشد. خوب، دانشجوي سياسي آزادي كه حوصله اش از جاي ديگر
تنگ شده اينجا آثار و عكس العمل آن تنگ نظريها را بروز
مي دهد. واكنش نشان مي دهد. من هم تحليل شما را قبول 
دارم در جهت تاييد حرف من است. ولي من مي گويم بهرحال ما
در يك نظام اسلامي هستيم انقلاب ما اگر غير اسلامي بود
پيروز نمي شد نه ملي گراها، نه نهضت آزادي، نه 
كمونيستها، نه منافقين، هيچ كس راهي نداشت كه توده مردم 
را بياورد به خيابانها اسلام بود كه اين كار را كرد، 
اسلامي كه ما مي فهميديم و براي مردم توضيح مي داديم اين 
سختگيري هاي افراطي را نداشت خود امام در پاريس مصاحبه 
مي كردند اين حرفها را رد مي كردند در عمل هم امام 
مخالفت مي كردند. چند بار امام روي افرادي كه افراط
مي كردند فشار آوردند در همه ابعاد در مسايل آموزش، در
مسايل اقتصادي و... امام مكررا" دخالت كردند در جهت 
جلوگيري از افراطهاي دو طرف. 
حضرتعالي هم در مصاحبه عمومي و هم امروز فرموديد در
خصوص انتقادي كه از دادگاه ويژه روحانيت داشتيد شما مثال 
شوراي انقلاب فرهنگي را آورديد و گفتيد كه بايد مستدل، 
منطقي و عقلاني به اين قضيه پرداخت. مي خواستم خدمت 
حضرتعالي بگويم با اين قضيه كه واقعا" وجود دادگاه ويژه 
روحانيت براي همه استدلال عقلاني دارد يا نه، واقعيت اين 
كه رفتار اين دادگاه براي خيلي ها ناچار اين وضع را
بوجود آورده كه اصل آن را زير سئوال ببرند نمونه آخر آن 
دادگاه آقاي نوري، حضرتعالي از ماوقع دادگاه آقاي نوري، 
نوع دفاعياتش و در نهايت حكم دادگاه اطلاع داريد. 
استدعاي من اين است كه بصورت صريح بفرماييد كداميك از
اين موارد را واقعا" منطبق بر مستندات قانوني مي دانيد و
كدام بخش هايي از صحبت هاي آقاي نوري را نمي پسنديد. آيا
عضو مجمع تشخيص مصلحت نظام براساس مستندات قانوني بايد
به پنج سال زندان محكوم شود؟
* در اين مورد نمي خواهم وارد بحث ريز بشوم اگر يك وقتي 
دسترسي به آقاي نوري پيدا كرديد مي توانيد بپرسيد من دو
يا سه روز قبل از دادگاه به ايشان چه گفتم، اگر به آنچه 
كه من تدبير كردم، عمل مي شد اين اتفاق ها نمي افتاد. 
ادامه مصاحبه را فردا بخوانيد]]>
</TEXT>
</DOC>
<DOC>
<DOCID>HAM2-781019-038</DOCID>
<DOCNO>HAM2-781019-038</DOCNO>
<ORIGINALFILE>/1378/781019/vrzsh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[در مقابل مكزيك چگونه بايد بازي كنيم]]>
</TITLE>
<TEXT>
<![CDATA[فوتبال مكزيك با تاكتيك هاي متنوع تهاجمي 
]]>
<IMAGE>/1378/781019/p13-1.jpg</IMAGE>
<![CDATA[
تيم ملي فوتبال مكزيك يكي از محبوبترين تيم ها در جام 
جهاني فرانسه بود. فوتبال دوستان جهان به مكزيك چون يك 
تيم آمريكاي جنوبي مي نگرند هرچند كه آنها هميشه در
آرزوي يك جنوبي بودن باقي ماندند. ايران در اوكلند با
چنين حريفي روبرو است. هرناندز مهاجم گلزن تيم مكزيك در
دايره شادي مكزيكي ها به وجد آمده است، بايد مواظب او
بود. 
گروه ورزشي: تيم ملي فوتبال ايران بامداد فردا(ساعت 
30/1دقيقه)دراولين ديدار خود به مصاف مكزيك مي رود. اين 
بازي از چند جهت براي فوتبال ما داراي اهميت است. اول 
اينكه مكزيك حريفي است به مراتب قويتر از رقباي ما در
آسيا و مي تواند فوتبال ما را در شرايط سخت و تحت فشار
محك بزند. دوم، معرفي و تبليغ وسيعي است كه اين بازي در
سطح جهان براي ما ايجاد مي كند. سوم، شناخت و يا
خودشناسي نفرات تيم ملي خودمان است، چون در اين بازي 
تمام بازيكنان با نفراتي روبرو مي شوند كه برتر از خود
هستند و قادرند همه داشته هاي ما را به كار بگيرند. 
هر بازيكني در اين بازي كمبودهايش برملا مي شود. 
مكزيكي ها اگر چه هميشه در مرز آمريكاي جنوبي و شمالي 
نتوانسته اند به فوتبال اصيل جنوبي ها دست پيدا كنند، 
اما يازده دوره حضور دوره جام جهاني را نيز بايد مديون 
شرايط جغرافيايي خود باشند تنوع تاكتيكي مكزيكي ها هميشه 
در قاره آمريكا زبانزد فوتبال دوستان بوده است. مانوئل 
لوپنته را طراح شيوه هايي مي دانند كه كمتر مربي به آنها
مي پردازد. 
" لوپنته "در سال 1960 يكي از بهترين گلزنان مكزيك بود و
بارها با گلهاي او باشگاه نكاسا به مقام قهرماني رسيد و
افتخارات خود را تكرار كرد او اعتقاد زيادي به بازيكنان 
جوان دارد، براي همين اكثر بازيكنان بزرگ با او مشكل 
دارند. 
مكزيك با بازيكناني چون مارتينز، داوينو، ترازاس، 
رودريگولارا، بروليولونا، جرمن ويلا، آبونريس، بلانكو، 
لوئيس هرناندز و خوان فرانسيسكو قادر است فوتبال ما را
تكان اساسي دهد. 
براي اين بازي هر بازيكني اركان اصلي فوتبال را خوب
بداند مشكلي نخواهد داشت، اما كوچكترين ضعف سرعتي، قدرتي 
و فني باعث خواهد شد تا دچار ضعف شود. 
سرعت" پالنسيا" دفاع ما را به خود خواهد آورد، گلزني 
" هرناندز" نيز باعث خواهد شد تا مدافعان ما روي استقرار
صحيح دفاعي بيشتر فكر كنند. اگر چه اين بازي جنبه 
دوستانه دارد، اما براي مكزيكي ها نيز ايران يكي از
نمايندگان آسيا در جام جهاني بوده است و پيروزي در مقابل 
ايران مي تواند به ارزش و موقعيت فوتبال آنها بيفزايد. 
مكزيك 53 سال پيش با فوتبال حرفه اي آشنا شد و از سال 
1904 فوتبال نامنظم باشگاهي داشته و دوبار در جامهاي 
جهان 1986- 1970 به مرحله يك چهارم نهايي رسيده است. 
اما تيم ملي ايران چگونه بايد در مقابل مكزيك بازي كند؟
آيا روكردن تمام نفرات و قدرت تيم در بازي اول صحيح 
خواهد بود؟ اگر چنين نكرديم و سخت شكست خورديم چه مي شود. 
پس بايد با بهترين نفرات با مكزيك روبرو شويم و توجهي 
به اينكه اكوادور و آمريكا دست ما را مي خوانند نكنيم. 
مكزيكي ها دوست دارند نزديك به فوتبال برزيل بازي كنند. 
به همين دليل در كارهاي انفرادي و بازي سرعتي مهارت 
زيادي دارند. پاسهاي كوتاه و ضد حمله هاي سريع از
ويژگي هاي مكزيك است، ضمن اينكه "لوپنته "با يك تاكتيك 
روشن بازي نمي كند و در طي نود دقيقه گاه اتفاق مي افتد
كه سه بار تغيير تاكتيك مي دهد. 
شناخت نوع بازي مكزيك كمي مشكل است، اما اگر بازيكنان ما
دچار اشتباه فردي نشوند از اين بازي نتيجه خواهند گرفت. 
در اين بازي تنها در صورتي مي توانيم بازنده نباشيم كه 
در زمان از دست دادن توپ تمام بازيكنان ما به عقب
بازگردند، دفاع در زمين حريف به نفع ما نخواهد بود و
هميشه بايد در يك سوم زمين خود پرتعداد باشيم تا دچار
يورش هاي انفجاري مهاجمان مكزيك نشويم. 
اميدواريم كه مربيان ايران با اين برداشت كه نبايد تمام 
بازيكنان را رو كرد به ميدان نروند و با تمام قوا از
بهترين نفرات بهره گيرند. 
چون انعكاس پيروزي در مقابل مكزيك در رسانه هاي خبري 
جهان به مراتب بيشتر از اهميت پيروزي در
مقابل آمريكا برخوردار است و نبايد با ذهنيت اينكه حريف 
اول ما آمريكا است بازيكنان را در مقابل مكزيك دچار
تضعيف روحيه كنيم شكست مكزيك آن هم در قاره آمريكا براي 
ايران موفقيتي است كه تاريخ آن را ثبت خواهد كرد.]]>
</TEXT>
</DOC>
<DOC>
<DOCID>HAM2-781019-039</DOCID>
<DOCNO>HAM2-781019-039</DOCNO>
<ORIGINALFILE>/1378/781019/vrzsh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[ابومسلم شادمان ترين تيم پيروز بود]]>
</TITLE>
<TEXT>
<![CDATA[واليبال جام برتر ايران 
گروه ورزشي: در هفته چهارم از دور برگشت رقابت هاي 
واليبال جام برتر ايران تمامي مدعيان به جز" موتوژن "
موفق به شكست حريفان خود شدند و بدو ن شك در جمع تيم هاي 
پيروز" ابومسلم مشهد" شادمان ترين تيم هفته بود. 
ابومسلم پس از شكست مقاومت اروميه اين بار در جدال با
يك مدعي شهرستاني ديگر" موتوژن "به برتري رسيد و پس از
هفته ها از انتهاي جدول چند پله بالا پريد. اميرحسيني، 
حسين اعتدال، فيروز تابش نژاد، آق محمد سلاق و اميد
كاظمي در قالب تيمي سخت كوش جواب تشويق هاي پرشور
تماشاگران را با كسب بردي شيرين دادند. 
در ساري پيكان وقتي كه عطايي و مجردي دو بازيكن سرعتي 
خود را مصدوم ديد، ميدان را به جواناني چون اوليايي و
قلي زاده سپرد كه قلي زاده جواب نداد و جزيده جانشين او
شد. 
پيكاني ها به هر زحمتي بود با از دست دادن يك گيم برنده 
از ميدان خارج شدند. در اصفهان صنام حريف خود فولاد
مباركه را در سه گيم با اقتدار شكست داد تا همچنان بخت 
اول قهرماني به شمار رود. در بازي زودهنگام هفته، مقاومت 
استقلال اروميه در تهران همانند بازي رفت، پرسپوليس را
سه بر دو شكست داد. 
مقاومت با اين پيروزي در جمع چهار تيم برتر بالاي جدول 
ماند. 
نتايج بازيهاي انجام شده 
* وحدت ساري يك - پيكان تهران 3
* فولاد مباركه صفر- صنام تهران 3
* پرسپوليس تهران 2- مقاومت استقلال اروميه 3
* ابومسلم مشهد 3- موتوژن تبريز 2]]>
</TEXT>
</DOC>
<DOC>
<DOCID>HAM2-781019-040</DOCID>
<DOCNO>HAM2-781019-040</DOCNO>
<ORIGINALFILE>/1378/781019/vrzsh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[در حاشيه حضور تيم ملي فوتبال ايران در
آمريكا]]>
</TITLE>
<TEXT>
<![CDATA[به دنبال برد و باخت نيستيم 
منصور پورحيدي و جواد زرينچه به عنوان سرمربي و كاپيتان 
تيم ملي جمهوري اسلامي ايران در كنفرانس مطبوعاتي در
آكلند آمريكا شركت كرده و پاسخگوي سئوالات خبرنگاران 
شدند، پورحيدري در پاسخ سئوالي مبني بر حساسيت در بازي 
ايران و آمريكا گفت: در اين بازي بر خلاف بزرگنمايي ما
به دنبال برد و باخت نيستيم بلكه هدف اصلي ما
هماهنگ كردن بازيكنان داخل و خارج از كشور است و اينكه 
تيم خود را بهتر بشناسيم. 
گراميداشت عيد سعيد فطر
اعضاي تيم ملي فوتبال ايران در مراسمي كه از سوي 
نمايندگي جمهوري اسلامي ايران در سازمان ملل و دفتر
حفاظت منافع ايران در آمريكا ترتيب يافته بود، عيد سعيد
فطر را گرامي داشتند. در اين مراسم پيام هادي نژادحسينيان 
نماينده دائم ايران در سازمان ملل خطاب به اعضاي تيم ملي 
فوتبال ايران قرائت شد حسينيان در بخشي از پيام خود
خطاب به ملي پوشان كشورمان گفت: به همگان خواهيد گفت كه 
ملت عظيم الشان ايران خواهان دشمني و عداوت نيست، بلكه 
خواستار ارتباط صميمانه با تمامي ملل جهان در سايه عدالت 
و صلح و دوستي است. 
كامپوس نيست، هرناندز هست 
سرمربي تيم ملي مكزيك حريف نخست تيم ايران در آمريكا در
گفتگويي تلويزيوني اعلام كرد: تيم مكزيك با پنج ملي پوش 
خود برابر تيم ايران قرار مي گيرد و اين تيم را شكست 
خواهد داد. به گفته مربي مكزيك در اين بازي هرناندز مشهور
به ماتادور كشنده در برابر ايران بازي مي كند، اما
كامپوس بدليل بيماري در اين بازي غايب خواهد بود. مكزيك 
در رده بندي فيفا مقام دوازدهم را دارد.]]>
</TEXT>
</DOC>
<DOC>
<DOCID>HAM2-781019-041</DOCID>
<DOCNO>HAM2-781019-041</DOCNO>
<ORIGINALFILE>/1378/781019/vrzsh.htm</ORIGINALFILE>
<ISSUE>يكشنبه 19 9 jan 2000 دي 1378،، شماره 2022</ISSUE>
<DATE calender="Western">2000-01-09</DATE>
<DATE calender="Persian">1378/10/19</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[راه آهن معادلات را به هم ريخت و قهرمان 
شد]]>
</TITLE>
<TEXT>
<![CDATA[فوتسال باشگاههاي تهران 
گروه ورزشي: قهرماني فوتسال باشگاههاي استان تهران(جام 
رمضان)به تيم راه آهن رسيد. 
در شرايطي كه استقلال تيم مدافع عنوان قهرماني همراه با
پيمان بخت هاي مسلم قهرماني اين دوره به شمار مي رفتند، 
اين راه آهن بود كه با بهم ريختن معادلات و با شكست 
پيمان به فينال رسيد و در بازي نهايي با مغلوب كردن تيم 
شگفتي ساز پورياي ولي(شكست دهنده استقلال در نيمه نهايي)
در سكوي نخست ايستاد. 
راه آهن جدا از بازيكنان سالني چون مهدي سپيددست، ناصر
حسيني، رضا مرتضي زاده، از صبيح ساران و رضا عابديان دو
بازيكن خوب بازي چمني هم در تركيب خود سود مي برد و
درنهايت با شايستگي فاتح جام قهرماني شد. 
پورياي ولي كه با شكست استقلال خبرساز شده بود، در فينال 
در سد راه آهن با دو گل مغلوب شد.]]>
</TEXT>
</DOC>
</HAMSHAHRI2>
